\id REV -- KYU
\ide UTF-8
\rem KYU language in MYMR script transliterated from KALI script
\rem published 2012 (second printing)
\h တှဲၤဒၴူလှၲုးထူၤ
\toc1 တှဲၤဒၴူလှၲုးထူၤ
\mt1 တှဲၤဒၴူလှၲုးထူၤ
\mt2 \sls Revelation \sls*
\imt1 တှဲၤဟၴဘဲၤ ရှၴ ဒၲ ညၴး
\ip စဴမၤရူၤ ဒၴူလှၲုးထူၤ ခၳးယိးဟၤ ယၴးနၲုၤ, အၳး ရး အဲၤ ဘီ ကၤယး တၤဟၴၤ ဇှံအၴၤဟဴ ယၴၤဆၳူခြီ ဖၳ အၤ ဘူၤစဲၤ တၲၤပြှဲၤ ဟဴ ရဴ အၳး မှၴၤစှၴူးမှၴၤစှံၤ လှဴး အဲၤသီး အၤခဲးနၲုၤ ဟဴ။ ပြှဲၤရးလီၤ ယၴးနၲုၤ အၤ သဲဇှံ ရး ဒၴူဟဲးဒၴူရၴၤစၲု ပှၴ ပြှဲၤဟၲလီၤ သီးတၤဟၴၤ ရဴ အၤ သဲဇှံ ဒၴူ ပှၴ အဲၤသီး တှဲၤမူဆံး။ ထၲုးတိၤ အၤ ဒၴူဆိူၤဒၴူဆဴး နှီ ပှိ အဲၤသီး သဲပျဴၤ န ဘီ အၳး မှၴၤပှူမှၴၤဆဲး မှၴၤစှၴူးမှၴၤစှံၤ အဲၤသီး ယၴး အၤခဲးနၲုၤ, အဲၤသီး ကှံ အိၤကျှဴၤဆဴမၤနှီ လၤဟူး။
\ip ဒၲ လီၤယၴးတၲၤဘၤ အၤကၳးနၲုၤ, တှဲၤဒၴူလှၲုးထူၤ အိၤ အၤမၴူးမၴူး အၤစၲၤစၲၤ စဴ, ရဴ တှဲၤဒၴူလှၲုး ယၴးတၤဟၴၤနၲုၤ, အၤ ဟၴဆိၤလှၲုး ပှၴ အၳး န တှဲၤမတှဲၤဒူး ဒၲ ခြီဖၳ ဘီနၲုၤထံးခဲး တၤဟၴၤ သဲညၴးပျိး လၤဟူး ပြဲ။ မၤနရဴ ဒၲ ခၴူးတၤဒံၤ ပှးနၲုၤ, ခီးနၴရီၤစှူ ခၳၤကျဴ ယၴးနၲုၤ န လှဴး꤮ ပြှဲၤ ဒၲ အၤ သဲထၴၤ စဴမၤရူၤ တၤဟၴၤနၲုၤ, စဴမၤရူၤ ကှံ နဴး မှၴၤပၴ လှဴးလှတၤကျီၤ ဒီးတံ အဲၤသီး ယၴးတၤဟၴၤနၲုၤ န ဘူၤစဲၤ ယၴၤဆၳူခြီ ပှး။ ရဴ ဘီ တှဲၤမှၴၤပၴ ယၴး အၤထၲုးအၤပျံ ဟဴ ပှးနၲုၤ, စဴမၤရူၤ ကှံ ဒၴူ ပှၴ ကၤယး ဒၲ အၤစဴ န အၤငှိ နၲုၤတၤဟၴၤ တှဲၤမှၴၤနှီခွိကဲၤ ပှး, ရဴ အၤ ကှံ ဒၴူတှၲ ပှၴ အဲၤသီး န မှဴခၳၤသဲး န ဟၴၤခၳၤသဲး အၤ တှဲၤဆဴးရီၤ တၤဟၴၤ ပှး။
\iot တှဲၤဟၴဘဲၤ တၲၤတှိ န တၲၤတှိ
\io1 တှဲၤဟၴဘဲၤ ရှၴ ဒၲ ညၴး ၁:၁-၈
\io1 တှဲၤအိၤလှၲုးထူၤ န အၳး သၳးစၲုလီၤ တၤဟၴၤ ဒၲ ပြှဲၤဇှံအၴၤတှဲၤပျဴမှၳၤ သၲုးသိူတၲၤမှၳၤ အၤအိၤ ၁:၉-၃:၂၂
\io1 လီၤတၤလၳး အိၤတှၲ န တှဲၤမဒူး သၲုးသိူတၲၤကှၲုၤ ၄:၁-၈:၁
\io1 ကွှိၤ သၲုးသိူတၲၤမၴး ၈:၂-၁၁:၁၉
\io1 ပျှူၤ နၲုၤတၲၤဘိး န တှဲၤမှီၤတှဲၤမှူ နၴူးဒှၲုး ၁၂:၁-၁၃:၁၈
\io1 တှဲၤအိၤလှၲုးထူၤ အၤမၴူးမၴူးအၤစၲၤစၲၤ ၁၄:၁-၁၅:၈
\io1 စဴမၤရူၤ အၤ တှဲၤသဲပျဴၤဒၳၤ ဘၴးလှဴ သၲုးသိူတၲၤဘဲၤ ၁၆:၁-၂၁
\io1 ဗှီးဘၤဘၳၤလိၤ လၤတှးပြှဴၤ, တှဲၤမှၴၤပၴကူး တှဲၤမှီၤတှဲၤမှူ,
\io1 ပြှဲၤပြှိၤ ဒၲ အၤ အီၤလိၤလၤဟိး အၳး နၲုၤတၤဟၴၤ န စၴၤထၲၤ ၁၇:၁-၂၀:၁၀
\io1 တှဲၤစီၤရူၤ ဒၲ ခၴူး တၤဒံၤ ၂၀:၁၁-၁၅
\io1 မှဴခၳၤသဲး, ဟၴၤခၳၤသဲး, ဗှီးယၤရၳဆူၤလၴၤသဲး ၂၁:၁-၂၂:၅
\io1 တှဲၤဟၴဘဲၤ ဒၲ ခၴူး ၂၂:၆-၂၁
\c 1
\p
\v 1 လီၤ ယၴးတၲၤဘၤ မၤ လီၤ ဒၲ အၤ ရးမရးဒူး တှဲၤမှၴၤထွှိးထူၤ အၤနှၴ ဒၲ ယၴၤဆၳူခြီ ဒၴူလှၲုးထူၤ တၤဟၴၤ အၤရီၤအၤကူး။ သူဖၳ ယၴၤဆၳူခြီ ကှံ ဇှၳးလှၲုး ပှၴ အၤလၳၤလၴ တၤဟၴၤ န တှဲၤ ကှံရှၴ ထွှိးထူၤ ဖံၤလးဟဴ ပှး ယၴးတၤဟၴၤ အၤညၴးနၲုၤ, ဘူၤစဲၤ စဴမၤရူၤ ဒၴူလှၲုး ပှၴ တှဲၤဒၴူလှၲုးထူၤ ယၴးနၲုၤ န ခၳးယိးဟၤ မှဒံၤ ဟဴ ဗး ဒၲ အၤ ထွှိး ယၴၤဆၳူခြီ အၤလၳၤလၴ ယၴးတၲၤပြှဲၤ ဟဴ။ အၤ သၳးလှူၤ အၤ မှဴခၳၤ တၤနၴဖၳ ဒၲ ဗးအိၤ ရဴ အၤ ဒၴူသဲညၴး ပှၴ ဗး န တှဲၤရီၤတှဲၤကူး ယၴးတၤဟၴၤ။
\v 2 ရဴ ဗး ဟၴဆိၤလှၲုး ပှၴ အၳး လှဴး꤮ ဗး မူထၴူၤ ထၲုးဟဴ ယၴးတၤဟၴၤနၲုၤ, ယၴးမၤ ဗး ရးလှၲုး ပှၴ အၳး န တှဲၤရီၤတှဲၤကူး အိၤ ဒၲ စဴမၤရူၤ အိၤ ဟူး တၤဟၴၤ န တှဲၤဒၲ ယၴၤဆၳူခြီ ဒၴူလှၲုး ပှၴ ဗး တၤဟၴၤ။
\v 3 ကၤယး ဒၲ အၤ ဟၲ လီၤ ယၴးတၲၤဘၤ တၲၤပြှဲၤပြှဲၤ နၲုၤ, အၤ နှီဘဲၤ တှဲၤဆဴးရီၤ ထၲုးတိၤ ကၤယး ဒၲ အၤ နှီဟၲုး ပြှဲၤပြှိၤ တၤဟၴၤ အၤ တှဲၤဟၴဘဲၤ ဒၲ အၤ ကှံ ထွှိးထူၤ ခိးညှ ယၴးတၤဟၴၤနၲုၤ ဘဲၤဘဲၤ, အၤ ကှံ ထွှိးထူၤ ဆၴူ꤮ နိၤပှး တၤဟၴၤနၲုၤ ဘဲၤဘဲၤ, အဲၤသီး ကှံ စှၳးအၴၤ တှဲၤဒၲ အၳး ရးအိၤ အဲၤ ဒၲ လီၤ ယၴးတၲၤဘၤ အၤကၳး တၤဟၴၤနၲုၤ, အၤ ကှံ နှီဘဲၤ လၤဟူး တှဲၤဆဴးရီၤ, မှၴၤတၴးဟၴရဴ တှဲၤယၴးတၤဟၴၤ ကှံရှၴ ထွှိးထူၤနၲုၤ, အၤဆၲုအၤခဲး ဖံၤဟူး ဟဴ။
\s1 ဟၴမှိၤဟၴရူ စၲုနှီဒံၤ ပြှဲၤဇှံအၴၤတှဲၤပျဴမှၳၤ သၲုးသိူတၲၤမှၳၤ
\p
\v 4 ဗး မၤ ခၳးယိးဟၤ။ ဗး ရးစၲု ပှၴ လီၤယၴး ဒၲ ပြှဲၤဇှံအၴၤတှဲၤပျဴမှၳၤ သၲုးသိူတၲၤမှၳၤ ဒၲ အၤ အိၤ ဒၲ အၤဆူကှၴကၳး နၲုၤတၤဟၴၤ အၤအိၤ။ စဴမၤရူၤ ဒၲ အၤ ထွှိးပြှဲၤ မၳ꤮ နၳၤခဲး, ထၲုးတိၤ ခိးညှခဲး꤮ မၤ အၤ ထွှိးပြှဲၤပြှဲၤ, နိၤပှး မၤ အၤ ကှံ ထွှိးပြှဲၤပြှဲၤ ယၴးတၲၤပြှဲၤ န သဲထွှိးပြှဲၤ သၲုးသိူတၲၤမၴး ဒၲ အၤ အိၤ ဒၲ လၳး ခၳၤကျူထူၤလၲး အၤညၴးဟူး ယၴးတၤဟၴၤ အၤဘွီအၤတၤရၴူး န အၤ တှဲၤသၲုၤတှဲၤကြၴး ယၴးနၲုၤ, သီး ကှံ နှီဘဲၤဒံၤ နီ꤮။
\v 5 သီး ကှံ နှီဘဲၤ ကှၲုးပှိဒံၤ ယၴၤဆၳူခြီ ဒၲ အၤ ခူအၤသဲ စဴစဴတှၴၤတှၴၤ ယၴးတၲၤပြှဲၤ အၤဘွီအၤတၤရၴူး န အၤ တှဲၤသၲုၤတှဲၤကြၴး နီ꤮။ ကၤယးသၴူး ရဴ အၤ ထွှိးပြှဲၤ ကှၤခၴူး အၤကျဲးနၲုၤ, အဲၤ မၤ ပြှဲၤ ဒၲ အၤ ထွှိးပြှဲၤ ရှၴလၲ အၳး တၲၤပြှဲၤ ဟဴ။
\p အဲၤ မၤ ပြှဲၤ ဒၲ အၤ ပၲ ဟၴၤခၳၤ အၤစဴဖူၤ တၤဟၴၤ။ အဲၤ မၤ အၤ မှိၤနှီ နူၤစဴ ပှဲၤ ထၲုးတိၤ ဒၲ အၤ သၴူး အၤခၳၤအၤခၴူး အၤ မှၴၤဆီးပျဲကှၤ ပှဲၤ ဒၲ တှဲၤသံတှဲၤအိၤရၤ အၤကၳး။
\v 6 ထၲုးရဴ သူဖၳ ပှဲၤ ကှံ မှၴၤ အၤဖဲး စဴမၤရူၤ အၤ တှဲၤဖၴူတှဲၤမှၴၤ အၤညၴးနၲုၤ, ယၴၤဆၳူခြီ ဒၴူထွှိးထူၤ ပှဲၤ န ပြှဲၤလၳးတူးတှဲၤ တၤဟၴၤ ဒၲ အၤထၴူးအၤကှၴကၳး။ တှဲၤလီးတှဲၤတၤခဲး န တှဲၤပြှိၤတှဲၤပြှူး ကှံ အိၤ ကှၲုးဒံၤ န ယၴၤဆၳူခြီ တၤစှၳပြှဲၤ နီ꤮။ အၤမၴၤ။
\q1
\v 7 မူမဴး လၤဟူး, အၤ ကှံရှၴ ဟူးတှၲဟဴ န အဴလှၲု ဟဴ꤮။ ကၤယး ပွှိး꤮ တၲၤပြှဲၤ ကှံ မူထၴူၤ လှဴး အဲၤ ပှး။ ကၤယး ဒၲ အၤ ဆံးသၴူး လၳး နၲုၤတၤဟၴၤ ဘဲၤဘဲၤ, အၤ ကှံ မူထၴူၤ လၳး ပှးပှး။ မၴူးစၲၤ ပွှိး꤮ တၲၤစၲၤ ဒၲ ဟၴၤခၳၤယၴး ကှံငှၲုကှံဟဲၤ လှဴး န အဲၤ အၤခၳၤအၤခၴူး ပှး။ တှဲၤ ကှံ ထွှိးထူၤ မှလၤကိး ဖၳယၴးနၲုၤ ပှး꤮ အၤမၴၤ။
\p
\v 8 ဘူၤစဲၤ စဴမၤရူၤ ဟၴ န, “ဗး မၤ အၤခးဆၴူ ဟဴ ရဴ ဗး မၤ အၤတၤဒံၤဟဴ” ရဴ အၤ ဟၴ န, “ဗး မၤ စဴမၤရူၤ ဒၲ အၤ ထွှိးပြှဲၤ မၳ꤮ နၳၤခဲး တၲၤပြှဲၤ, ခိးညှခဲး မၤ ဗး ထွှိးပြှဲၤပြှဲၤ, နိၤပှးမၤ ဗး ထွှိးပြှဲၤပြှဲၤ။ ဗး မၤ စဴမၤရူၤ ဒၲ အၤ စှူ တှဲၤလှဴး꤮ ပျီး တၲၤပြှဲၤဟဴ။”
\s1 တှဲၤမူထၴူၤလွိ ခြီ
\p
\v 9 ဗး မၤ သီး ပှၲုဗှူ ခၳးယိးဟၤ ဒၲ အၤ ဇှံအၴၤ ခြီ သူကှၲုး န သီး တၲၤပြှဲၤ။ ဗး မၤ သီး ခိးဘဴသိူ ဒၲ အၤ ခူစှၴူးခူစှံၤ ရှိကှၲုးတှဲၤ န သီး တၲၤပြှဲၤ, ဗး မၤ စဴမၤရူၤ အၤ ထၴူးဖၳကှၴဖၳ သူကှၲုး န သီးသီး, ရဴ ဗး ခူသဲပျဴၤထၳး ရှိကှၲုးတှဲၤ န သီး တၲၤပြှဲၤ ပြဲ။ ဒၲ ဗး ဟၴဆိၤဒၲၤညး ပှၴ အၳး န ဘူၤစဲၤ စဴမၤရူၤ အၤ တှဲၤရီၤတှဲၤကူး န တှဲၤဒၲ ယၴၤဆၳူခြီ ခူလှၲုး ပှၴ ဗး တၤဟၴၤ အၤခၳၤအၤခၴူး, အၳး စၲု ဒူၤအိၤကူး ဗး ဒၲ ပၤမၳကျံခၳၤ ဟဴ။
\v 10 ဘီ ဘူၤစဲၤ အၤမှဴညၴး တၲၤညၴးနၲုၤ စဴမၤရူၤ အၤ သဲစးဆဲး အိၤပှဴမၤနှီ ဗး ရဴ ဗး နှီဟၲုး ငှိပြှၤထူၤဆိူၤ ပြှၤထူၤဆဴး ဒၲ ဗးခၴူးခၳၤ ရဴ အၤ သူစဴန ကွှိၤ ပြှၤထူၤ နၲုၤ စဴ။
\v 11 ငှိပြှၤထူၤ ရဴ အၤ ဟၴ န, “ရးမရးဒူး တှဲၤဒၲ နှဲၤ မူထၴူၤ နၲုၤတၤဟၴၤ။ ထၲုးရဴ သၳးစၲုပှၴ လီၤယၴး ဒၲ ပြှဲၤဇှံအၴၤတှဲၤပျဴမှၳၤ သၲုးသိူတၲၤမှၳၤ ဒၲ အၤ မှဒံၤ အၴဖၴစၳၤ, စၤမၳရၤန, ပၴၤကၤမၳ, သွၤတီရၤ, စၤဒီ, ဖီၤလၤဒၴလၤဖီ, လှဴဒီၤကီၤ ဒၲ အၤ အိၤ လၤဟူး ဒၲ ဗှီး သၲုးသိူတၲၤဗှီး ယၴးတၤဟၴၤ အၤကၳးနၲုၤ။”
\p
\v 12 မၤအၳးပၴး ဟၴဘဲၤ ဗး, ဗး နှၴၤ ရဴ ဗး တၤရီ မူကှၤခၴူး အၤခဲးနၲုၤ, ဗး မူထၴူၤ မီၤကဴးထဲး သၲုးသိူတၲၤမၴး။
\v 13 ရဴ ဒၲ မီၤကဴးထဲး သၲုးသိူတၲၤမၴးယၴး အၤကျးမၴးကၳး နၲုၤ အၤသူန ပြှဲၤလှၳၤကၤယး အၤဖၳခၳး အိၤ တၲၤပြှဲၤ။ ရဴ အၤ သူနှီ စှၤစွှိၤ ထၳးလှူၤတှၲု ဒၲ အၤခၤဒူခၳၤ တၲၤပှံၤ ရဴ အၤ ဆး တၤဗှၤ ထူၤနှီ ထဲးတၤဘၴူၤ တၲၤဘၤ။
\v 14 အၤခၳၤလှၲုၤ ဘၳး သူစဴန သီမှီဆံၤနၲုၤ, မှတိၤရဴ အၤ သူစဴန ဘၳးခၳၤ နၲုၤ။ အၤ မဲၤသဲၤပျဴၤ နၲုၤ, အၤ သူစဴန မီၤကှူး ရၤထိးထူၤ နၲုၤ စဴ။
\v 15 အၤခးဒှၲုၤ နၲုၤ အၤ တၤခဲး သူစဴန တၤလီးဘူး ဒၲ အၳး လိး ထၲုးဟဴ လၳး န မီၤ နၲုၤ စဴ။ အၤငှိ ပြှၤ တၤဗဴတၤသံး သူစဴန ထၴူး ဆတှး နၲုၤ စဴ။
\v 16 အၤတၤခၳၤ စဴထွိ တၲၤကၴူးနၲုၤ အၤ ပှံမၤနှီ ဆဲၤ သၲုးသိူတၲၤမၴး။ ထၲုးရဴ နဲ ဒၲ အၤ ထူး နၴူးခိနၴူးကၴူး တၲၤဘဲၤ အိၤဒၲ အၤကှူးကၳး ထၴၤ။ အၤ မဲၤသဲၤနၲုၤ အၤ တၤခဴၤတၤခဲး သူစဴန တၤမှဴ ဆတၤခဲးတှး ဘီ မှဴထၲုၤခဲး နၲုၤ စဴ။
\p
\v 17 ဘီ ဗး မူထၴူၤ အဲၤ အၤခဲးနၲုၤ, ဗး လၤခံတှး သၴူးငှၲုး သူစဴန ကၤယးသၴူး တၲၤပြှဲၤ ဒၲ အၤ ခးဒှၲုၤဆၴူ နၲုၤ, ထၲုးရဴ အၤ ဘၴၤထူၤ အၤတၤခၳၤ စဴထွိ ဒၲ ဗးလှိၤ ရဴ အၤ ဟၴ န, “သဲအီၤဆၴး တဲးမှၴ, ဗး မၤ တှဲၤအၤခးဆၴူ န တှဲၤအၤတၤဒံၤ တၲၤပြှဲၤဟဴ။
\v 18 ဗး မၤ ကၤယး ဒၲ အၤ ထွှိးပြှဲၤ တၲၤပြှဲၤ။ ဗး သၴူး ထၲုးဟဴ တၤဒၲၤရဴ ခိးညှယၴး ဗး ထွှိးပြှဲၤ တၤစှၳပြှဲၤ တၤလှဲၤကြဲ။ ဗး အိၤန တၤရၴူးဆိူၤဆဴး န တှဲၤပြှိၤတှဲၤပြှူး ရဴ ဗး ပၲလှဴး တှဲၤသၴူး န လှၲုးကှၴနၴဒဴး တၤဟၴၤ။
\p
\v 19 “ဖၳနၲုၤရဴ တှဲၤဒၲ နှဲၤ မူထၴူၤဟဴ နၲုၤတၤဟၴၤ ဘဲၤဘဲၤ, တှဲၤဒၲ နှဲၤ မူထၴူၤ အၤ ထွှိးထူၤ ခိးညှယၴး တၤဟၴၤနၲုၤ ဘဲၤဘဲၤ, တှဲၤဒၲ နှဲၤ မူထၴူၤ အၤ ထွှိးထူၤ ဆၴူ꤮ နိၤပှး တၤဟၴၤနၲုၤ ဘဲၤဘဲၤ, ရးမရးဒူး အဲၤနၲုၤ။
\v 20 ဆဲၤ သၲုးသိူတၲၤမၴး ဒၲ နှဲၤ မူထၴူၤ အၤ အိၤ ဒၲ ဗး တၤခၳၤ စဴထွိ အၤကၳး ယၴးနၲုၤ န မီၤကဴးထဲး သၲုးသိူတၲၤမၴးယၴး အၤငှိလၤဆ အၤစဴအၤဇှး မၤ ဖၳတၴးဟၴရဴ ဆဲၤ သၲုးသိူတၲၤမၴး အၤငှိလၤဆ နၲုၤမၤ မှဟဴ ပြှဲၤဇှံအၴၤတှဲၤပျဴမှၳၤ သၲုးသိူတၲၤမှၳၤ အၤ တၤနၴဖၳ တၤဟၴၤ ရဴ မီၤကဴး သၲုးသိူတၲၤမၴး အၤငှိလၤဆ မၤ မှဟဴ ပြှဲၤဇှံအၴၤတှဲၤပျဴမှၳၤ သၲုးသိူတၲၤမှၳၤ ယၴးတၤဟၴၤနၲုၤ ဟဴ။”
\c 2
\s1 သၳးစၲု တှဲၤရီၤတှဲၤကူး ဒၲ အၴဖၴစၳၤ ပြှဲၤဇှံအၴၤတှဲၤပျဴမှၳၤ အၤအိၤ
\p
\v 1 “ရးစၲု လီၤယၴး ဒၲ အၴဖၴစၳၤ ပြှဲၤဇှံအၴၤတှဲၤပျဴမှၳၤ အၤ တၤနၴဖၳ အၤအိၤ နၲုၤ,” အၤ ဟၴ ဗး ဖၳနၲုၤ။ ရဴ အၤ ဟၴ န, “တှဲၤရီၤတှဲၤကူး ယၴးနၲုၤမၤ အၤ ဟူး ဒၲ ပြှဲၤ ဒၲ အၤ ပှံမၤနှီ ဆဲၤ သၲုးသိူတၲၤမၴး ဒၲ အၤတၤခၳၤ စဴထွိ အၤကၳး ရဴ အၤ စၲု ဒၲ မီၤကဴးထဲး သၲုးသိူတၲၤမၴး အၤကျဲးနၲုၤ တၲၤပြှဲၤ အၤအိၤ ရဴ အၤ ရးစၲုပှၴ အဲၤသီး ဖၳယၴး,
\v 2 နှဲၤ မှၴၤ တှဲၤယၴးနၲုၤ ဗး သဲညၴး, နှဲၤ မှၴၤ လၤဒူလၤဒး စဴ နှဲၤနှၴ နၲုၤမၤ꤮ ဗး သဲညၴးညၴး, ထၲုးရဴ နှဲၤ ခူသဲပျဴၤထၳးဘဲ တှဲၤစှၴူးတှဲၤစှံၤ တၤဟၴၤ နၲုၤမၤ꤮ ဗး သဲညၴးညၴး။ နှဲၤ အိၤတှၲစှူကှၲုး န ကၤယး မှၴၤ တှဲၤမၳးမှူရီၤစှူ တၤဟၴၤ တိၤ နၲုၤမၤ꤮ ဗး သဲညၴးညၴး။ ထၲုးရဴ ကၤယး ဒၲ အၤ ဟၴ လှူၤ နှီဒၴူ အၤနှၴ န ပြှဲၤဒၲၤညးဖၳ ရဴ နှဲၤ စှၴၤမူ အဲၤသီး ရဴ နှဲၤ မူထၴူၤ န အဲၤသီး မၤ ပြှဲၤဒၲၤညးဖၳ မှတိၤ, မှပြဲ ပြှဲၤဟၴဘဲၤ လၤဟိးလၤဟူၤ တၤဟၴၤ ပြဲ နၲုၤမၤ꤮ ဗး သဲညၴးညၴး။
\v 3 ဒၲ ဗးမွှီၤ အၤခၳၤအၤခၴူးရဴ, နှဲၤ မှၴၤခူးမှၴၤအယၤ နှဲၤ ခူဘဲၤ တှဲၤစှၴူးတှဲၤစှံၤ ရဴ နှဲၤ သဲပျဴၤ ပၴူတိၤ နၲုၤမၤ꤮ ဗး သဲညၴးညၴး။
\p
\v 4 “မၤနရဴ ဗး လှၴဒူၤတှဲၤသံ ဒၲ နှဲၤလှိၤ နၲုၤ အၤအိၤ တၲၤစၲၤ, အၤအိၤ ဖၳတၴးဟၴရဴ နှဲၤ မှိၤ ဗး ခိးညှယၴးနၲုၤ အၤ သူ ပှး န နှဲၤ မှိၤ ဗး ဒၲ အၤရှၴခဲး နၲုၤတိၤ။
\v 5 နှဲၤ စၲု တၤဖးဇၴူၤကူး စဴ န နှဲၤ တှဲၤမှိၤ ဒၲ ကၤလၳခဲးနၲုၤ ဘ꤮ တၴး စဴနၲုၤ တၤနှၴၤ မူမဴး။ ပှူယဲဆူၤလှူၤ ကှၤခၴူး နှဲၤသဲ ရဴ မှၴၤခၴူး သူဖၳ နှဲၤ မှၴၤ ဒၲ ကၤလၳခဲးနၲုၤ။ နှဲၤ ကီၤ ပှူယဲဆူၤလှူၤ ကှၤခၴူး နှဲၤသဲ တိၤ ဟၴနၲုၤမၤ ဗး ကှံ ဟူး ဒၲ နှဲၤအိၤ ရဴ ဗး ကှံ ဟူးဖၴူ တၤဖးကူး နှဲၤ မီၤကဴးနၲုၤ ဒၲ အၤခးလှၴ ယၴးနၲုၤ ပှး။
\v 6 မၤနရဴ နှဲၤ တှဲၤရူ အိၤပးတၲၤစၲၤ။ အၤအိၤ ပး မးတၴးဟၴရဴ နှဲၤ သဲတၤခိး နီၤကဴလဖၳ အၤ မှၴၤ တှဲၤမၳးမှူ တၤဟၴၤနၲုၤ အၤ သူကှၲုး စဴ ဟဴ န ဗး သဲတၤခိး အဲၤသီး တှဲၤမှၴၤ နၲုၤ စဴဟဴ။
\p
\v 7 “နှဲၤ ခးလဲၤ ကီၤ အိၤ ရဴ နှီဒး တှဲၤ ဒၲ စဴမၤရူၤ အၤ သဲစးဆဲး ဟၴဆိၤ ပြှဲၤဇှံအၴၤတှဲၤပျဴမှၳၤ ယၴးတၤဟၴၤနၲုၤ။ ကၤယး ဒၲ အၤ မှၴၤပၴတှဲၤ တၲၤပြှဲၤနၲုၤ, ဗး ကှံ ဒၴူ အဲၤ တၤရၴူးဆိူၤဆဴး ဒၲ အၤ ကှံ နှၲုးအၴၤနှီ သဴၤထွှိးပြှဲၤ အၤသဲၤ ဒၲ အၤ ဒၴူအၳး သဲထွှိးပြှဲၤ ယၴးနၲုၤ တၲၤသဴၤ ပှး။ သဴၤယၴး တၲၤသဴၤနၲုၤ အၤ ဒူ ဒၲ စဴမၤရူၤ အၤ တၤရဲကၳး ဒၲ အၳး အဲ န ပၤရၤဒီစၳၤ အၤကၳးနၲုၤ ပှး။”
\s1 သၳးစၲု တှဲၤရီၤတှဲၤကူး ဒၲ စၤမၳရၤန ပြှဲၤဇှံအၴၤတှဲၤပျဴမှၳၤ အၤအိၤ
\p
\v 8 “ရးစၲု လီၤယၴး ဒၲ စၤမၳရၤန ပြှဲၤဇှံအၴၤတှဲၤပျဴမှၳၤ အၤ တၤနၴဖၳ အၤအိၤနၲုၤ,” အၤ ဟၴ ဗး ဖၳနၲုၤ။ ရဴ အၤ ဟၴ န, “တှဲၤရီၤတှဲၤကူး ယၴးနၲုၤ, အၤ ဟူး ဒၲ ပြှဲၤ ဒၲ အၤ သၴူး ထၲုးဟဴ ရဴ အၤ ထွှိးပြှဲၤ ကှၤခၴူး ခၴူးသူ ယၴးတၲၤပြှဲၤ အၤအိၤ။ အဲၤ မၤ တှဲၤအၤခးဆၴူ န အၤတၤဒံၤ တၲၤပြှဲၤဟဴ။
\v 9 နှဲၤပှူနှဲၤဆဲး, နှဲၤ ဆိးရှူၤဆိးဖ နၲုၤမၤ ဗး သဲညၴး။ မၤနရဴ ဒၲသၳၤဒၲသဲ တၲၤကၴူး နၲုၤ, နှဲၤ ဒၳၤဇှထူၤသဲး။ ကၤယး ဒၲ အၤ ဟၴလှူၤ နှီဒၴူ အၤနှၴ န ပှဲၤ မၤ ယၳဒၤဖၳ တၤဟၴၤ မှလၤကိး စဴ တၤဒၲၤရဴ အၤ မှလၤကိး မှတိၤ ယၴးတၤဟၴၤ ဒူ သီးဇှိၤ နၲုၤမၤ ဗး သဲညၴး။ အဲၤသီး နၲုၤတၤဟၴၤ မၤ ခီးနၴရီၤစှူ ခၳၤကျဴ အၤ တှဲၤစဴဘဲး ဟိးဖၳ တၤဟၴၤ ပြဲ။
\v 10 တှဲၤဒၲ နှဲၤ ကှံရှၴ ခူဘဲၤ ခိးညှ ယၴးနၲုၤ, သဲအီၤဆၴး တဲး အၤလှၴ တၤကီၤ꤮ တဲးမှၴ နီ။ ခီးနၴရီၤစှူ ခၳၤကျဴ တၤရီၤတၤရူး ဟဴ အၳး ဒၲ အၳး ကှံ မှၴၤမူ သီး အၤခၳၤအၤခၴူး, အၤ ကှံ ဒဴနှၲုး သီး ဒၲ အၤပှိၤကၳး တၤဟၴၤဟၴၤ ပှး။ အၳး ကှံ မှၴၤစှၴူးမှၴၤစှံၤ သီး အၤညၴးဆၴူ အၤသဲးဆၴူ ပှး။ တှၲု စဴ ဒၲ နှဲၤ မူထၴူၤဘဲၤ စဴ န တှဲၤသၴူး ဘဲၤဘဲၤ, တၤရှၳ စဴ န ဗး နၲုၤ, ဗး ကှံ ဒၴူဒံၤ နှဲၤ တှဲၤထွှိးပြှဲၤ အၤ ခၳၤကျွှိးထဲး ပှး။
\p
\v 11 “နှဲၤ ခးလဲၤ ကီၤ အိၤ ရဴ နှီဒး တှဲၤ ဒၲ စဴမၤရူၤ အၤ သဲစးဆဲး ဟၴဆိၤ ပြှဲၤဇှံအၴၤတှဲၤပျဴမှၳၤ ယၴးတၤဟၴၤနၲုၤ။ ကၤယး ဒၲ အၤ မှၴၤပၴတှဲၤ တၤဟၴၤနၲုၤ အၤ ခူဘဲၤ ပှး ဒၲသၳၤဒၲသဲ တၲၤကၴူး အၤတှဲၤသၴူး တၤစှၳပြှဲၤ ယၴးနၲုၤ တိၤ ဟဴ။”
\s1 သၳးစၲု တှဲၤရီၤတှဲၤကူး ဒၲ ပၴၤကၤမၳ ပြှဲၤဇှံအၴၤတှဲၤပျဴမှၳၤ
\p
\v 12 “ရးစၲု လီၤယၴး ဒၲ ပၴၤကၤမၳ ပြှဲၤဇှံအၴၤတှဲၤပျဴမှၳၤ အၤ တၤနၴဖၳ အၤအိၤ နၲုၤ,” အၤ ဟၴ ဗး ဖၳနၲုၤ။ ရဴ အၤ ဟၴ န, “တှဲၤရီၤတှဲၤကူး ယၴးနၲုၤမၤ အၤ ဟူး ဒၲ ပြှဲၤ ဒၲ အၤအိၤ န အၤနဲ ဒၲ အၤ ထူးလှဴး နၴူးခိနၴူးကၴူး တၲၤဘဲၤ တၲၤပြှဲၤ အၤအိၤ။
\v 13 နှဲၤ အိၤတိး စဴ န ခီးနၴရီၤစှူ ခၳၤကျဴ လှၴအိၤနူး ခၳၤကျူထူၤလၲး အၤခးလှၴ စဴ နၲုၤမၤ ဗး သဲညၴး။ ဘီ အၳး မှၴၤသၴူး စဴ ခၳးအၤတီပၤ မှဟဴ ပြှဲၤခူသဲ ဒၲ အၤစဴ န ဗးယၴး နၲုၤတၲၤပြှဲၤ ဘီ နှဲၤ ဗှီးကၳး ခီးနၴရီၤစှူ ခၳၤကျဴ လှၴအိၤနှီ အၤခးလှၴ နၲုၤ စဴ တၤဒၲၤရဴ နှဲၤ စဴ န ဗး, နှဲၤ ဗီးကူး နှဲၤ တှဲၤဇှံတှဲၤညှ တိၤ။
\p
\v 14 “မၤနရဴ တှဲၤရီၤတှဲၤကူး ဒၲ ဗး လှၴဒူၤတှဲၤသံ ဒၲ နှဲၤလှိၤ နၲုၤမၤ အၤအိၤ တၤကီၤ, မၤအီးတၴး တၤဟၴၤတၴး ဟၴနၲုၤမၤ, ကၤယး အိၤ ဒၲ သီးကျဲး တၤဟၴၤဟၴၤ နၲုၤ, အၤ ကြွိးမှၴၤကှၲုး ခၳးဘၴလၤ အၤ တှဲၤအီၤသိူအီၤသူး။ ခၳးဘၴလၤ အီၤသိူအီၤသူး ခွီဘၤလ န အၤ ကှံ အီၤလိၤအီၤလူ အီၤစၤရှၴလၤဖၳ သီးတၤဟၴၤ န အဲၤသီး ကှံ အၴၤ ဆဲၤအၴၤဆဲၤအိး ဒၲ အၳး လၳးထူၤ န ပြှဲၤဇှိၤ ယၴးနၲုၤတၤဟၴၤ, ထၲုးရဴ အၤ ကှံ စၲုသံ လၤဟူး ပြှဲၤမဴၤပြှဲၤခၳး ဖၳနၲုၤ။
\v 15 ဖၳနၲုၤဟဴ, ဒၲ သီးကျဲးနၲုၤ ကၤယး ဒၲ အၤ ကြွိးမှၴၤကှၲုး နီၤကဴလဖၳ အၤ တှဲၤအီၤသိူအီၤသူး နၲုၤ အၤအိၤ တၤဟၴၤဟၴၤ။
\v 16 ခိးညှရဴ ဗီးကူးမဴး နှဲၤ တှဲၤသံတှဲၤအိၤရၤ နၲုၤ။ နှဲၤ ကီၤ ဗီးကူး တိၤ ဟၴမၤ ဗး ကှံ ဟူးလဲ ပြူး ဒၲ နှဲၤ အိၤ ပှး ရဴ ဗး ကှံ ဟူးဆ ကၤယး နၲုၤတၤဟၴၤ န နဲ ဒၲ အၤ ထၴၤ ဒၲ ဗး ကှူးကၳး ယၴးနၲုၤ တၲၤဘဲၤ ပှး။
\p
\v 17 “နှဲၤ ခးလဲၤ ကီၤ အိၤ ရဴ နှီဒး တှဲၤ ဒၲ စဴမၤရူၤ အၤ သဲစးဆဲး ဟၴဆိၤ ပြှဲၤဇှံအၴၤတှဲၤပျဴမှၳၤ ယၴးတၤဟၴၤနၲုၤ။ အၤ ဟၴ ဖၳတၴးဟၴရဴ, လှဴး꤮ ကၤယး ဒၲ အၤ မှၴၤပၴ တှဲၤ တၤဟၴၤနၲုၤ ဗး ကှံ ဒၴူ အဲၤ ခဴမၳးမၤန ဒၲ အၳး ဒူၤအိၤအှၲု အဲၤ ယၴးနၲုၤတၲၤကျဴ ပှး။ ထၲုးရဴ ဗး ကှံ ဒၴူ အဲၤသီး လှဴဘၳး တၲၤပြှဲၤ တၲၤမၴး ပှး, ရဴ အၳး ရးအိၤ မွှီၤသဲး ဒၲ အၤလှိၤ ယၴးနၲုၤ ပှး။ မွှီၤသဲး ယၴးနၲုၤ အၳး သဲညၴး အဲၤ တၲၤပြှဲၤ꤮ တိၤ, သဲညၴး တံပြဲ ကၤယး ဒၲ အၤ နှီဘဲၤ လှဴယၴးနၲုၤ တၲၤပြှဲၤ꤮ တၲုး ပြဲ။”
\s1 သၳးစၲု တှဲၤရီၤတှဲၤကူး ဒၲ သွၤတီရၤ ပြှဲၤဇှံအၴၤတှဲၤပျဴမှၳၤ အၤအိၤ
\p
\v 18 “ရးစၲု လီၤယၴးနၲုၤ ဒၲ သွၤတီရၤ ပြှဲၤဇှံအၴၤတှဲၤပျဴမှၳၤ အၤ တၤနၴဖၳ အၤအိၤနၲုၤ,” အၤ ဟၴ ဗး ဖၳနၲုၤရဴ အၤ ဟၴ န, “တှဲၤရီၤတှဲၤကူး ယၴးနၲုၤမၤ အၤ ဟူး ဒၲ စဴမၤရူၤ အၤဖၳခၳး အၤအိၤ။ အၤ မဲၤသဲၤပျဴၤ နၲုၤ အၤ ကှူးရၤထိး သူစဴန မီၤနၲုၤ, အၤ ခးဒှၲုၤနၲုၤ, အၤ တၤခဴၤတၤခဲး သူစဴန တၤလီးဘူး ဒၲ အၳး ထံပျူရၤဆီူ အဲၤနၲုၤ စဴ။
\v 19 နှဲၤ မှၴၤကြူ꤮ အီးတၴးနၲုၤ ဗး သဲညၴး။ နှဲၤ တှဲၤမှိၤတှဲၤကျဲး, နှဲၤ တှဲၤဇှံတှဲၤညှ, နှဲၤ တှဲၤဖၴူတှဲၤမှၴၤ, နှဲၤ မှၴၤခူးမှၴၤအယၤ တှဲၤ သီး တၤဟၴၤနၲုၤ ဗး သဲညၴး။ တှဲၤဒၲ နှဲၤ မှၴၤ ခိးညှယၴး တၤဟၴၤနၲုၤ, အၤ အိၤ အဲလၲကျဴး ပး စဴ န တှဲၤဒၲ နှဲၤ မှၴၤထၲုးဟဴ နၲုၤတၤဟၴၤ မၤ ဗး သဲညၴးညၴး။
\p
\v 20 “မၤနရဴ ဗး လှၴဒူၤတှဲၤသံ ဒၲ နှဲၤလှိၤ နၲုၤမၤ အၤအိၤ တၲၤစၲၤ။ မၤအီးတၴး ဟၴရဴ, နှဲၤ ပျွိး အီၤသိူအီၤသူး ပြှဲၤမဴၤ စၴၤစၤဘၴလၤ ဒၲ အၤ ဟၴလှူၤ နှီဒၴူ အၤနှၴ န ဗး မၤ စဴမၤရူၤ အၤပြှဲၤပြှိၤ တၲၤပြှဲၤ, နၲုၤတၲၤပြှဲၤ။ အဲၤ အီၤသိူအီၤသူး အၳး အၤခၳၤအၤခၴူး, အၤ သၳးစၲုသံ လှဴး ဗးကၤယး ပြှဲၤမှၴၤတှဲၤဖၳ တၤဟၴၤ ဒၲ အၤ ကှံ စၲုသံ ပြှဲၤမဴၤပြှဲၤခၳး, ထၲုးရဴ အၤ ကှံ အၴၤ ဆဲၤအၴၤဆဲၤအိး ဒၲ အၳး လၳးထူၤ ထၲုးဟဴ န ပြှဲၤဇှိၤ နၲုၤတၤဟၴၤ။
\v 21 ဗး အိၤယိး ဟဴ အဲၤ ဒၲ အၤ ကှံ ပှူယဲဆူၤလှူၤ ခၴူးသူ အၤ တှဲၤစၲုသံ ပြှဲၤမဴၤပြှဲၤခၳး နၲုၤတၤဟၴၤ တၤဒၲၤရဴ အၤ သဲဇှံ ဗီးကူး တိၤ။
\v 22 ဒၲ အၤ မှၴၤဖၳနၲုၤ အၤခၳၤအၤခၴူး ဗး ကှံ နဴးဆွီ အိၤမၴူးတှူ အဲၤ ဒၲ လှၴမၴူးခၳၤ ပှး။ ကၤယး ဒၲ အၤ စၲုသံ န ပြှဲၤမဴၤ ယၴးတၲၤပြှဲၤ တၤဟၴၤနၲုၤ, ဗး ကှံ နဴးခူဘဲၤစှၴူး ခူဘဲၤစှံၤ ကှၲုး အဲၤသီး ပှး။ တှဲၤမၳးမှူရီၤစှူ ဒၲ အဲၤသီး စၲုသံ န ပြှဲၤမဴၤ ယၴးတၲၤပြှဲၤ တၤဟၴၤနၲုၤ, အဲၤသီး ကီၤ ပှူယဲလှူၤ ပၴ ပှး အၤသဲ တိၤ ကီၤဟၴရဴ ဗး ကှံ နဴးခူဘဲၤစှၴူး ခူဘဲၤစှံၤ အဲၤသီး ပှး။
\v 23 ဗး ကှံ မှၴၤသၴူးကူး တှၲကှၲုး အၤ ခိးပၤစှဲ တၤဟၴၤ ပှးပှး။ ဖၳနၲုၤရဴ ပြှဲၤဇှံအၴၤတှဲၤပျဴမှၳၤ ပွှိးတၲၤမှၳၤ ကှံ သဲညၴး န ဗး မၤ ပြှဲၤ ဒၲ အၤ သဲညၴး အၳး ပွှိး꤮ တၲၤပြှဲၤ အၤ တှဲၤတၤနှၴၤ န အၤ တှဲၤသဲဇှံသဲလှဴး တၤဟၴၤ နၲုၤ ပှး။ သီး တၲၤပြှဲၤ န တၲၤပြှဲၤ မှၴၤထၲုး လှဴးကြူဟဴ ဖၳတၴး နၲုၤ, ဗး ကှံ ဒၴူလှၴူး ကှၤခၴူးဆံၤ သီး ဖၳ သီး မှၴၤထၲုး နၲုၤတၤဟၴၤ ပှး။
\v 24 မၤနရဴ သီး သွၤတီရၤ ပြှဲၤဇှံအၴၤတှဲၤ ပျဴမှၳၤဖၳ ဒၲ အၤ အိၤကူး ယၴးတၤဟၴၤနၲုၤ, သီး ကြွိးမှၴၤ ကှၲုးအၳး ပြှဲၤမဴၤ စၴၤစၤဘၴလၤ အၤ တှဲၤအီၤသိူအီၤသူး မၳးမှူရီၤစှူ ဒၲ အၳး အဲ န ခီးနၴရီၤစှူ ခၳၤကျဴ အၤတှဲၤ ဒဴအှၲုဒဴဘီ အၤဒၳၤအၤဇှး ယၴးတၤဟၴၤ နၲုၤတိၤ။ ဗး ဒူၤထူၤပှး န တှဲၤဗီတှဲၤဇှ ဒၲ သီးလှိၤ တၲၤစၲၤ꤮ တိၤ။
\v 25 မၤနရဴ ပှံကျှဴၤမၤ နှီ ရူ လၤဟူး တှဲၤ ဒၲ အၤအိၤ န သီး နၲုၤတၤဟၴၤ တှၲုဒၲ ဗး ဟူးလှူၤ ပှး တၲၤဖှၲု နၲုၤ နီ꤮။
\p
\v 26-27 “အၳးပၴးပၴး꤮ ဘဲၤဘဲၤ ဒၲ အၤ မှၴၤပၴတှဲၤ ရဴ အၤ ကီၤ မှၴၤ ပျၴၤဟူး တှၲုဒၲ အၤတၤဒံၤ ဖၳ ဗး တှဲၤသဲဇှံ အိၤနၲုၤ ဟၴနၲုၤမၤ, ဗး ကှံ ဒၴူ လၳး တၤရၴူးဆိူၤဆဴး ဒၲ အၤသူန ဗး နှီဘဲၤ ဒၲ ဗးဖဲး အၤအိၤ နၲုၤတၤဟၴၤ ပှး။
\q1 ‘ဗး ကှံ ဒၴူ လၳး တၤရၴူးဆိူၤဆဴး ဒၲ အၤ ကှံ ပၲ ထၴူးကှၴ တၤဟၴၤ န အီၤပှဴၤ တှဴထဲ ပှး, ရဴ အၤ ကှံ ဒဴၤမံၤဒဴၤပျ လှဴး အဲၤသီး ဖၳ အၳး ဒဴၤမံၤဒဴၤပျ ပဴၤဟၴၤ နၲုၤ ပှး။’
\v 28 ဗး ကှံ ဒၴူကှၲုး အဲၤ ဆဲၤတှဴရှိၤ ပှးပှး။
\v 29 နှဲၤ ခးလဲၤ ကီၤအိၤ ဟၴရဴ နှီဒး တှဲၤ ဒၲ စဴမၤရူၤ အၤ သဲစးဆဲး ဟၴဆိၤ ပြှဲၤဇှံအၴၤတှဲၤပျဴမှၳၤ တၤဟၴၤနၲုၤ။”
\c 3
\s1 သၳးစၲု တှဲၤရီၤတှဲၤကူး ဒၲ စၤဒီ ပြှဲၤဇှံအၴၤတှဲၤပျဴမှၳၤ အၤအိၤ
\p
\v 1 “ရးစၲု လီၤယၴး ဒၲ စၤဒီ ပြှဲၤဇှံအၴၤတှဲၤပျဴမှၳၤ အၤ တၤနၴဖၳ အၤအိၤ နၲုၤ,” အၤ ဟၴ ဗး ဖၳနၲုၤ ရဴ အၤ ဟၴ န, “တှဲၤရီၤတှဲၤကူး ယၴးနၲုၤမၤ အၤ ဟူး ဒၲ ပြှဲၤ ဒၲ အၤ ပၲနှီ အၤ သဲစးဆဲး ယၴးသၲုးသိူတၲၤမၴး ဒၲ အၤ မှၴၤ စဴမၤရူၤ အၤတှဲၤမှၴၤ ယၴးတၤဟၴၤ န ဆဲၤယၴး သၲုးသိူတၲၤမၴး အၤအိၤ။ နှဲၤ မှၴၤကြူ꤮ အီးတၴး နၲုၤမၤ ဗး သဲညၴး။ နှဲၤ အိၤထွှိးပြှဲၤ စဴလး န ဗး အၳး ဟၴ ဖၳနၲုၤ တၤဒၲၤရဴ နှဲၤ ကြွိး ဗးခၴူး တိၤ, နှဲၤ သူပြဲန ကၤယးသၴူး။
\v 2 ဖၳနၲုၤ အၤခၳၤအၤခၴူး, အိၤမၴူး ပှးတိၤ, အီၤထဴၤမဴး, တှဲၤရူ ဒၲ အၤ အိၤကူး ပး န နှဲၤ နၲုၤတၤဟၴၤနၲုၤ, အၤ ကှံရှၴ သၴူးဟဴ ဒၴူဆိူၤဒၴူဆဴးထူၤ ခၴူးသူ မဴး အဲၤနၲုၤ, မှၴၤတၴးဟၴရဴ, ဗး မူထၴူၤ န တှဲၤ ဒၲ နှဲၤ မှၴၤထၲုးဟဴ တၤဟၴၤနၲုၤ, အၤလၲအၤဘး ဟီ ဒၲ ဗး စဴမၤရူၤ အၤ မဲၤသဲၤညၴး တိၤ။
\v 3 မှၴၤဖၳနၲုၤရဴ တၤနှၴၤထူၤဘဲၤ နှီခၴူး တှဲၤဒၲ အၳး အီၤသိူ ထၲုးဟဴ နှဲၤနၲုၤ တၤဟၴၤ န တှဲၤဒၲ နှဲၤ နှီဟၲုး ထၲုးဟဴ နၲုၤတၤဟၴၤ။ စှၳးအၴၤ တှဲၤယၴးတၤဟၴၤ ရဴ ပှူယဲလှူၤကှၤ နှဲၤသဲ နၲုၤ။ ကီၤ နှဲၤ အိၤမၴူး တၤဒံၤပး ဟၴနၲုၤမၤ ဗး ကှံ ဟူး ဒၲ နှဲၤအိၤ ဖၳ ပြှဲၤအၴၤဟၲုၤ တၲၤပြှဲၤ နၲုၤ ပှး။ ဗး ဟူး ဘီခဲးတၴး ပှးနၲုၤ နှဲၤ သဲညၴးတိၤ။
\p
\v 4 “မၤနရဴ ကၤယး ဒၲ အၤ အိၤထွှိးပြှဲၤ စးဆဲး ရဴ အၤဟၴူၤစှၤ ပျီးဖှၲု လှဴးပး ဘီ စၤဒီ ပြှဲၤဇှံအၴၤတှဲၤ ပျဴမှၳၤကၳး ယၴးနၲုၤမၤ အၤ အိၤပၤတီ ပြဲ။ အဲၤသီး ကှံ ကံးသူထူၤ ဟၴူၤစှၤဘၳး ရဴ အၤ ကှံ စၲုတှၲ ကှၲုးဒံၤ န ဗး ပှး, မှၴၤတၴးဟၴရဴ အဲၤသီး ကဴၤ စၲုတှၲကှၲုး နူး န ဗး ဟဴ။
\v 5 ကၤယး ဒၲ အၤ မှၴၤပၴတှဲၤ တၤဟၴၤနၲုၤ အၳး ကှံ ဒၴူကံးဒၴူသူ ထူၤကှၲုးဒံၤ အဲၤသီး န ဟၴူၤဘၳးစှၤဖှၲု ဖၳယၴးနၲုၤ ပှး။ ထၲုးရဴ အၤမွှီၤ ဒၲ အၤ အိၤ ဒၲ လီၤထွှိးပြှဲၤ အၤကၳး ယၴးတၤဟၴၤနၲုၤ, ဗး ထံပျီးကူး လၳး တိၤတိၤ။ ဒၲ ဗးဖဲး န အၤ တၤနၴမှဴခၳၤဖၳ တၤဟၴၤ အၤ မဲၤသဲၤညၴး ပှးနၲုၤ ဗး ကှံ ဟၴဆိၤလှၲုးထူၤပျိး ပှၴ အဲၤသီး ယၴးတၤဟၴၤနၲုၤ န, အဲၤသီး မၤ ဗးကၤယး ပြဲ, ဖၳနၲုၤ ပှး။
\v 6 ဖၳနၲုၤရဴ နှဲၤ ခးလဲၤ ကီၤအိၤ ရဴ နှီဒး လၤဟူး တှဲၤ ဒၲ စဴမၤရူၤ အၤ သဲစးဆဲး ဟၴဆိၤ ပြှဲၤဇှံအၴၤတှဲၤပျဴမှၳၤ ယၴးနၲုၤတၤဟၴၤ။”
\s1 သၳးစၲု တှဲၤရီၤတှဲၤကူး ဒၲ ဖီၤလၤဒၴလၤဖီ ပြှဲၤဇှံအၴၤတှဲၤပျဴမှၳၤ အၤအိၤ
\p
\v 7 “ရးစၲု လီၤယၴး ဒၲ ဖီၤလၤဒၴလၤဖီ ပြှဲၤဇှံအၴၤတှဲၤပျဴမှၳၤ အၤ တၤနၴဖၳ အၤအိၤ နၲုၤ,” အၤ ဟၴ ဗး ဖၳနၲုၤ။ ရဴ အၤ ဟၴ န, “တှဲၤရီၤတှဲၤကူး ယၴးနၲုၤမၤ အၤ ဟူး ဒၲ ပြှဲၤ ဒၲ အၤစးအၤဆဲး အၤစဴအၤတှၴၤ ယၴးတၲၤပြှဲၤ အၤအိၤ။ အၤ ပှံမၤအိၤ နှီ ခွီဒၤဗီၤ အၤသဴထီၤ။ ဘီ အၤ ဘမိး ကၤဒး အၤခဲးနၲုၤ, အၳး မှၴၤဘီစှူ တၲၤပြှဲၤ꤮ တိၤ။ ရဴ ဘီ အၤ မှၴၤဘီ အၤခဲးနၲုၤ, အၳး ဘမိးစှူ တၲၤပြှဲၤ꤮ တိၤ။
\v 8 နှဲၤ မှၴၤကြူ꤮ အီးတၴးနၲုၤ ဗး သဲညၴး ပြဲ။ ကၤဒး ဒၲ အၳး မှၴၤဘီစှူ တၲၤပြှဲၤ꤮ တိၤ နၲုၤ, ဗး ဘမိး ပှၴဟဴ နှဲၤ။ နှဲၤ ဟဲးစှဲရၴၤစှဲ တၤဒၲၤရဴ နှဲၤ နှီဒး ဗးငှိ, နှဲၤ ထၴဘီကူး ဗး တိၤ။
\v 9 ခီးနၴရီၤစှူ ခၳၤကျဴ အၤ တှဲၤစဴဘဲးဟိးဖၳ ယၴးတၲၤမှၳၤ နၲုၤ, အၤ လၤဟိး လှူၤ နှီဒၴူ လၤဟူး အၤနှၴ န ပှဲၤ မၤ ယၳဒၤဖၳ တၤဟၴၤ, တၤဒၲၤရဴ အဲၤသီး မၤ ယၳဒၤဖၳ မှတိၤ။ ဗး ကှံ နဴးဟူး ဒငှံၤလှူၤ အဲၤသီး ဒၲ သီး ခးဒှၲုၤ ခးဆၴူ ပှး ရဴ အဲၤသီး ပွှိး꤮ တၲၤပြှဲၤ ကှံ သဲညၴး န ဗး မှိၤနှီ သီး နၲုၤ ပှး။
\v 10 ဗး မၴၤကူးငှိ ဒၲ နှဲၤ ကှံ ခူသဲပျဴၤထၳး အၤညၴး ယၴးနၲုၤ, နှဲၤ တှိးနှီ ဖၴူမၤ အၤခၳၤအၤခၴူး, တှဲၤပှူတှဲၤဆဲး ဒၲ အၤ ကှံရှၴ ဟူး ဒၲ ဟၴၤခၳၤယၴး ရဴ အၤ ကှံ မှၴၤမူ လှဴး꤮ ကၤယး အိၤဒၲ ဟၴၤခၳၤ ယၴးတၲၤဘၤ လှဴးပှး အၤခဲးနၲုၤ, ဗး ကှံ တၤကဴတၤကဲၤ နှီဒၴူ နှဲၤ ပှး။
\p
\v 11 “ညှၴးတူၤတိၤနၲုၤ ဗး ကှံ ဟူး ပှး။ သူဖၳ အၳး ကှံ ဖၴူဖၴၤကူး တဲး နှဲၤ ခၳၤကျွှိးထဲး တဲးမှၴနၲုၤ, ပှံကျှဴၤမၤ နှီ ရူ တှဲၤ ဒၲ သီး နှီဘဲၤ ထၲုးဟဴ, တှဲၤအီၤသိူအီၤသူး ဒၲ အၤတိးအၤဘဲၤ နၲုၤ တၤဟၴၤ နီ꤮။
\v 12 ကၤယး ဒၲ အၤ မှၴၤပၴ တှဲၤနၲုၤ, ဗး ကှံ ဒၴူထွှိးထူၤ အဲၤ န ဗး စဴမၤရူၤ အၤ တှဲၤလၳးတူးဟိး အၤဟီၤထံၤ ပှး, ထၲုးရဴ အၤ ကှံ အိၤ တၤဒံၤလး ဘီနၲုၤ ပှး။ ဗး ကှံ ရးအိၤနှီ ဗး စဴမၤရူၤ အၤမွှီၤ ဒၲ အဲၤလှိၤ ပှး။ ထၲုးရဴ ဗး ကှံ ရးအိၤ ဗး စဴမၤရူၤ အၤဗှီး မှဒံၤ ယၤရၳဆူၤလၴၤ ဗှီးသဲး အၤမွှီၤ ယၴးနၲုၤ ဒၲ အဲၤလှိၤ ပှး။ ယၤရၳဆူၤလၴၤ ဗှီးသဲး ယၴးနၲုၤ, အၤ အိၤ ဒၲ မှဴခၳၤ ဒၲ ဗး စဴမၤရူၤ အၤအိၤ ရဴ အၤ ဟူးလှူၤ။ ရဴ ဗး ကှံ ရးအိၤကှၲုး ဗး မွှီၤသဲး ဒၲ အဲၤလှိၤ ပှး။
\v 13 နှဲၤ ခးလဲၤ ကီၤအိၤ ရဴ နှီဒး တှဲၤ ဒၲ စဴမၤရူၤ အၤ သဲစးဆဲး ဟၴဆိၤ ပြှဲၤဇှံအၴၤတှဲၤပျဴမှၳၤ ယၴးတၤဟၴၤနၲုၤ။”
\s1 သၳးစၲု တှဲၤရီၤတှဲၤကူး ဒၲ လှဴဒီၤကီၤ ပြှဲၤဇှံအၴၤတှဲၤပျဴမှၳၤ အၤအိၤ
\p
\v 14 “ရးစၲု လီၤယၴး ဒၲ လှဴဒီၤကီၤ ပြှဲၤဇှံအၴၤတှဲၤပျဴမှၳၤ အၤ တၤနၴဖၳ အၤအိၤ နၲုၤ,” အၤ ဟၴ ဗး ဖၳနၲုၤ။ ရဴ အၤ ဟၴ န, “တှဲၤရီၤတှဲၤကူး ယၴးနၲုၤမၤ အၤ ဟူး ဒၲ အၳး အဲ န, ‘အၤမၴၤ’ ယၴးနၲုၤ တၲၤပြှဲၤ အၤအိၤ။ အဲၤ မၤ ပြှဲၤ ဒၲ အၤ သဲပျဴၤစဴ ရဴ အၤ ခူ အၤသဲ စဴစဴတှၴၤတှၴၤ ယၴးတၲၤပြှဲၤ အၤအိၤ။ စဴမၤရူၤ နဴးဘူတှး ဒီးတံ လှဴး တှဲၤလှဴး꤮ ပျီး ယၴးနၲုၤ န အဲၤ ပြဲ။
\v 15 နှဲၤ မှၴၤ ထၲုးဟဴ ကြူ꤮ မၤအီးတၴးနၲုၤ ဗး သဲညၴး ပြဲ။ နှဲၤ သူန ထၴူး ဒၲ အၤ ကှၳ ကှၲုးအၳး တိၤတိၤ, အၤ ကၤစှၳ ကှၲုးအၳး တိၤတိၤ, ဗး သဲဇှံ န နှဲၤ ကှံ ကှၳ တိၤမၤန နှဲၤ ကှံ ကၤစှၳ နၲုၤပြဲ။ ဗး သဲဇှံ ဟၴ န ကီၤ ကြွိး ဗးခၴူး ရဴ ကြွိးတှးတှၴၤ။ ကီၤ သဲဇှံ ကြွိး တိၤ ဟၴရဴ ကြွိး တဲး တၤကီၤ꤮ တဲးမှၴ။
\v 16 မၤနရဴ နှဲၤ ကှၳ တိၤတိၤ, နှဲၤ ကၤစှၳ တိၤတိၤ။ လှဲၤလှဲၤ꤮ နှဲၤ လှဲၤပြဲ အၤခၳၤအၤခၴူး ဗး ကှံ ထၳၤပျထၴၤကူး နှဲၤ ဒၲ ဗး ကှူးကၳး ပှး။
\v 17 ‘ဗး ဒၳၤဇှထူၤသဲး ရဴ ဗး လိၤ ပှး စဴ တၲၤစၲၤ꤮ တိၤ, ဗး လိၤ အီးတၴးတၴး꤮ နၲုၤ အၤအိၤ လှဴး စဴ ဟဴ,’ နှဲၤ ဟၴစဴ ဖၳနၲုၤ တၤဒၲၤရဴ နှဲၤ သဲပျှဲးသဲဇှဴၤ, လှၴ꤮ သဲဇှဴၤကျှၤဘဲၤနှီ နှဲၤ, နှဲၤ ဆိးဖဆိးရှူၤ, နှဲၤ မဲၤသဲၤခီ, နှဲၤ အိၤခးကျှိၤ စဴ꤮ ရဴ နှဲၤ သဲညၴး နှီဒၴူ နှဲၤနှၴ တိၤ။
\v 18 မှၴၤဖၳနၲုၤရဴ ဗး ဒၴူသဲညၴး စွှိပှၴကှၲုး နှဲၤ န သူဖၳ နှဲၤ ကှံ ဒၳၤဇှထူၤသဲး ကှၲုးအၳး နၲုၤ, ဟူး အီၤပြှီၤကှၲုး ထဲး ဒၲ ဗးအိၤ ယၴး။ ထဲး ယၴးနၲုၤမၤ အၳး နှၲုးထၲုးဟဴ န မီၤ။ ထၲုးတိၤ ဟူး အီၤပြှီၤ ကှၲုးဒံၤ ဟၴူၤစှၤဘၳး လှၴကံးလှၴသူ ဒၲ ဗးအိၤ ယၴး ရဴ ကံးဘီသူဘီ နှီဒၴူ ကှၲုးန နှဲၤ အိၤခးကျှိၤ သဲတၤရှဲး ဒံၤညၴး ယၴးနၲုၤ။ သူဖၳ နှဲၤ ကှံ မူထၴူၤ လီးဖိရူ ကှၲုးအၳး အၤညၴးနၲုၤ, ဟူး အီၤပြှီၤကှၲုး တှဲၤခၳၤ မဲၤသဲၤဆဲး ဒၲ ဗးအိၤ ယၴး ရဴ စီးနှၲုး ဒၲ နှဲၤ မဲၤသဲၤပျဴၤကၳး နၲုၤ။
\p
\v 19 “လှဴး꤮ ကၤယး ဒၲ ဗး မှိၤနှီ အဲၤ တၤဟၴၤနၲုၤ, ဗး အီၤသိူ သဲပြွှိးသဲလှီၤ နှီဒၴူ ရဴ ဗး ပျီ နှီဒၴူ လၳး။ ဖၳနၲုၤ အၤခၳၤအၤခၴူး ဘၴၤဆိူၤ နှဲၤ သဲပျဴၤ ရဴ ပှူယဲလှူၤကှၤ နှဲၤသဲ နၲုၤ။
\v 20 နှီဒး လၤဟူး꤮ ဗး ကၤထဴၤ အိၤဘီ ကၤဒး ညၴးဟူး ရဴ ဗး ဒဴၤ ကၤဒး ယၴး။ ကၤယး တၲၤပြှဲၤပြှဲၤ ကီၤ နှီဟၲုး ဗး ဒဴၤ ကၤဒး ကီၤဟၴ ရဴ ဘမိးဆံၤ နၲုၤ, ဗး ကှံ ဟူးနှၲုး အၴၤတှၲအိးတှၲ ကှၲုးန အဲၤ, ရဴ အဲၤ ကှံ အၴၤတှၲအိးတှၲ ကှၲုးန ဗး ပှး။
\p
\v 21 “ဗး မှၴၤပၴ ထၲုးဟဴ ရဴ ဗး အိၤနူးနှီ တှၲကှၲုး ဟဴ န ဗးဖဲး ဒၲ ခၳၤကျူထဲး ထူၤလၲး အၤခၳၤ ဟဴ။ ဖၳနၲုၤရဴ ကၤယး ဒၲ အၤ မှၴၤပၴတှဲၤ တၤဟၴၤနၲုၤ, ဗး ကှံ နဴးအိၤနူးအိၤ တှၲကှၲုး အဲၤသီး န ဗး ဒၲ ဗး ခၳၤကျူထဲး ထူၤလၲး အၤခၳၤ ယၴးနၲုၤ ပှး။
\v 22 နှဲၤ ခးလဲၤ ကီၤအိၤ ဟၴရဴ နှီဒး တှဲၤ ဒၲ စဴမၤရူၤ အၤ သဲစးဆဲး ဟၴဆိၤ ပြှဲၤဇှံအၴၤတှဲၤပျဴမှၳၤ ယၴးတၤဟၴၤနၲုၤ။”
\c 4
\s1 အၳး စဴဘၳၤစဴဘဲးထူၤ စဴမၤရူၤ ဒၲ မှဴခၳၤ ထၴူးလှၴကှၴကၳး
\p
\v 1 တှဲၤယၴးတၤဟၴၤ ထၲုး ရဴ ဗး မူထၴူၤလွိ အိၤနှၴၤပှိ တှဲၤအၤရှၲုၤ တၲၤစၲၤ။ ဒၲ မှဴခၳၤနၲုၤ, ကၤဒး တၲၤဘဲၤ လှၳၤမိးအိၤ ရဴ ဗး နှီဟၲုး တှဲၤပြှၤထူၤ တၲၤစၲၤ ရဴ အၤ ပြှၤ သူန ကွှိၤပြှၤ ဖၳ ဗး နှီဟၲုး ထၲုးဟဴ ဒၲ ကၤလၳခဲး နၲုၤ, ရဴ အၤ ဟၴဘဲၤ ဗး ရဴ အၤ ဟၴ န, “ထူၤဒၲယၴး, ယၴးတၤဟၴၤ ထွှိးထူၤ ထၲုးပှး ရဴ ကြူ꤮ မးတၴး ဘဲၤ ထွှိးထူၤ ကၴၤ ပှးနၲုၤ, ဗး ကှံ ဒၴူလှၲုး ပှၴ နှဲၤ။”
\v 2 ယၴးတၲၤဖှၲုရဴ စဴမၤရူၤ အၤ သဲစးဆဲး ပှံမၤ တၲၤဖှၲု ပှံမၤ ဗး ရဴ ဒၲ မှဴခၳၤ နၲုၤ စဴဖူၤ အၤ ခၳၤကျူထဲး ထူၤလၲး အိၤ တၲၤမၴး ရဴ အၳး အိၤနူးအိၤ ဒၲ အၤခၳၤ နၲုၤ တၲၤပြှဲၤ။
\v 3 ကၤယး နၲုၤတၲၤပြှဲၤ နၲုၤ အၤမဲၤသဲၤ တၤခဲး သူစဴန လှဴသၴ လီၤသၲုးလဲး တၲၤမၴး န လှဴသၴ ဆၴူးသွီၤ တၤဟၴၤ, ထၲုးရဴ ဘီ စဴဖူၤ ခၳၤကျူထဲး ထူၤလၲး အၤခးဆၴူ နၲုၤ, ထၴူးလၤမှဴဆ အိၤ တၤဗှၤ လှဴး လၳး သူစဴန လှဴသၴ သၲုးလဲး နၲုၤ စဴ။
\v 4 စဴဖူၤ ခၳၤကျူထဲး ထူၤလၲး ဒၲ အၤရှၲုၤ နၴူးဆၴူး န လွှီးမၴး ယၴးနၲုၤ အၤ အိၤတၤဗှၤ န စဴဖူၤ ခၳၤကျူထဲး ထူၤလၲး ယၴး ရဴ စဴဖူၤ ခၳၤကျူထဲး ထူၤလၲး ယၴးတၤဟၴၤ အၤခၳၤ နၲုၤ, မှၲုပြံးမှၲုပြှဲ နၴူးဆၴူး န သဲလွှီး ဒၲ အၤ ကံးသူထူၤ ဟၴူၤစှၤဘၳး ရဴ အၤ ကျွှိးထူၤ ခၳၤကျွှိးထဲး တၤဟၴၤ အိၤနူးအိၤ လၤဟူး ဘီနၲုၤ။
\v 5 ဘီနၲုၤအၤခဲး, ဒၲ စဴဖူၤ ခၳၤကျူထဲး ထူၤလၲး နၲုၤတၲၤခၳၤ အၤကၳး နၲုၤ, ဆၴူၤလှီၤဘဴ ထၴၤ, မဴကြှဴးမဴငှၲု, ဆၴူၤလှူၤ လှဴးပျီး စဴ။ ဒၲ စဴဖူၤ ခၳၤကျူထဲး ထူၤလၲး အၤညၴးဟူးနၲုၤ, မီၤ တၤရဲဘိး သၲုးသိူတၲၤဘိး မှဒံၤ စဴမၤရူၤ အၤ သဲစးဆဲး သၲုးသိူတၲၤမၴး ယၴးနၲုၤ, အၤကှူး ရၤထိးထူၤ ဘီနၲုၤ။
\v 6 ဘီ စဴဖူၤ ခၳၤကျူထဲး ထူၤလၲး အၤညၴးဟူးနၲုၤ, ထၴူးအဴၤဒၳၤ ဒၲ အၤဆဲကၤလီး သူစဴန လှဴသၳ ဘၳးပျူ တၲၤမၴးနၲုၤ အၤအိၤ တၲၤအဴၤ။
\p သဲထွှိးပြှဲၤ လွှီးဒှၲုး ဒၲ အၤ မဲၤသဲၤပျဴၤ အိၤ လှဴးပျီး ဒၲခၴူးခၴူး, ဒၲ ညၴးညၴး ယၴးနၲုၤ, အၤ အိၤ တၤဗှၤ လှဴးပျီး ကှၲုးကၴၤ ဘီ စဴဖူၤ ခၳၤကျူထဲး ထူၤလၲး အၤခးဆၴူ နၲုၤ။
\v 7 အၤရှၴလၲ တၲၤဒှၲုး နၲုၤ အၤသူန အယးသီး, နၴူးဒှၲုး တၲၤဒှၲုး နၲုၤ အၤသူန ပှၳဖဲးဒၳၤ, သၲုးဒှၲုး တၲၤဒှၲုး နၲုၤ အၤမဲၤသဲၤ သူန ကၤယး မဲၤသဲၤ ရဴ လွှီးဒှၲုး တၲၤဒှၲုး နၲုၤ, အၤသူန လှးဘၳးဒၳၤ ဒၲ အၤ ဇှၲုၤ ဒၲ မှဴလှဲးနၲုၤ။
\v 8 သဲထွှိးပြှဲၤယၴး လွှီးဒှၲုး လှဴးနၲုၤ, တၲၤဒှၲုး꤮ န အၤ ဒအိၤ အၤ ဘဲၤ သၲုးသိူ, အၤ မဲၤသဲၤပျဴၤ တၤဟၴၤနၲုၤ, အၤအိၤ လှဴးပျီး လၳးနှၴ ဆီးပြှဲၤစဴ, အၤအိၤ တှၲု လှဴး စဴ ဒၲ အၤဒလှဲး။ အဲၤသီး အီၤရိး ထၳၤသဲထူၤ ပွှိးညၴးညၴး꤮ ပွှိးသဲးသဲး စဴ, အၤ အိၤကှၲု တၲၤဖှၲု꤮ တိၤ။ ရဴ အၤ အီၤရိး ထၳၤသဲထူၤ လၤဟူး န,
\q1 “ဘူၤစဲၤ စဴမၤရူၤ ဒၲ အၤ မှၴၤစှူတှဲၤ လှဴး꤮ ပျီး ဒၲ အၤ အိၤထွှိးပြှဲၤ ဒၲနၳၤဒၲသၤခဲး, ရဴ အၤ အိၤထွှိးပြှဲၤ တှၲုခိးညှ, ထၲုးရဴ အၤ ကှံ အိၤထွှိးပြှဲၤ ပျၴၤဟူးလး ယၴးတၲၤပြှဲၤနၲုၤ, အၤ စးဆဲး, အၤ စးဆဲး, အၤ စးဆဲး။”
\m
\v 9 သဲထွှိးပြှဲၤယၴး လွှီးဒှၲုးနၲုၤ, အၤ အီၤရိး မှၴၤလီးမှၴၤတၤခဲးထူၤ ထၲုးရဴ ဒူၤဒၳၤဇှံညှ ရဴ ဟၴဘွီဟၴတၤရၴူးထူၤ စဴမၤရူၤ ဒၲ အၤ အိၤနူးအိၤ ဒၲ စဴဖူၤ ခၳၤကျူထဲး ထူၤလၲး အၤခၳၤ ဒၲ အၤ ထွှိးပြှဲၤ တၤစှၳပြှဲၤ တၤလှဲၤကြဲ ယၴးနၲုၤ တၲၤပြှဲၤ။ ရဴ ဘီ အဲၤသီး အီၤရိးထူၤ ဖၳယၴး အၤခဲးနၲုၤ,
\v 10 မှၲုပြံးမှၲုပြှဲ နၴူးဆၴူး န သဲလွှီး ယၴးနၲုၤ အၤ ဒငှံၤလှူၤ ဒၲ ပြှဲၤ အိၤနူးအိၤ ဒၲ စဴဖူၤ အၤ ခၳၤကျူထဲး ထူၤလၲး အၤခၳၤ နၲုၤတၲၤပြှဲၤ ညၴးဟူး ရဴ အၤ စဴဘဲးထူၤ ကၤယး ဒၲ အၤ ထွှိးပြှဲၤ တၤစှၳပြှဲၤ ယၴးနၲုၤ တၲၤပြှဲၤ။ အဲၤသီး ဒူၤတှးကူး အၤ ခၳၤကျွှိးထဲး ယၴးတၤဟၴၤ ဒၲ စဴဖူၤ ခၳၤကျူထဲး ထူၤလၲး အၤညၴးဟူး ရဴ အၤ အီၤရိးထူၤ လၤဟူး န,
\q1
\v 11 “ကၲ꤮ ပှဲၤ ဘူၤစဲၤ စဴမၤရူၤ, နှဲၤ ကဴၤ နှီဘဲၤ နူး တှဲၤလီးတှဲၤတၤခဲး, တှဲၤဘၴၤဇှံဘၴၤညှ န တှဲၤပြှိၤတှဲၤပြှူး ဟဴ, မှၴၤတၴးဟၴရဴ နှဲၤ ဘူလှူၤ တှဲၤ လှဴး꤮ ပျီး ရဴ နှဲၤ ဘူလှူၤ အဲၤသီး ရဴ နှဲၤ ဒူၤ အိၤထွှိးပြှဲၤ အဲၤသီး စှၳ꤮ ဒံၤ နှဲၤ သဲပျဴၤ။”
\c 5
\s1 လီၤ တၤလၳး တၲၤကျၳး န သီမှီဖၳ
\p
\v 1 ဗး မူထၴူၤ လီၤ တၤလၳး တၲၤကျၳး အိၤ ဒၲ ပြှဲၤအိၤနူးအိၤ ဒၲ စဴဖူၤ ခၳၤကျူထဲး ထူၤလၲးခၳၤ နၲုၤတၲၤပြှဲၤ အၤတၤခၳၤ စဴထွိ နၲုၤတၲၤကၴူး အၤကၳး။ လီၤတၤလၳး ယၴးနၲုၤ, အၳး ရးအိၤ လှဴးပျီး န လီၤပျဴၤ နၴူးခိနၴူးကၴူး လှဴး ရဴ အၳး ကျဲအီစံးမၤ လၳး န တှဲၤမတှဲၤဒူး သၲုးသိူတၲၤကှၲုၤ။
\v 2 ရဴ ဗး မူထၴူၤ တၤနၴဖၳ ဟဲးဆိူၤရၴၤဆဴး ဒၲ အၤ အဲထိးထူၤဆိူၤ တၲၤပြှဲၤ ရဴ အၤ ဒၴူသဲညၴး ပှၴ အၳး န, “ကၤယး ဒၲ အၤ ကဴၤ စၤအမိးကူး ပှၴ အၳး တှဲၤမှၴၤမမှၴၤဒူး ဒၲ အၳး ကျဲအီစံးမၤ ယၴးတၤဟၴၤ ရဴ အၤ ဘမိးထူၤ လီၤတၤလၳး ယၴးနၲုၤမၤ အၳးပၴး?”
\v 3 မၤနရဴ ဒၲ မှဴခၳၤ ဘဲၤဘဲၤ, ဒၲ ဟၴၤခၳၤ ဘဲၤဘဲၤ, ဒၲ လှၲုးကှၴနၴဒဴး နၲုၤ ဘဲၤဘဲၤ, လီၤတၤလၳး ယၴးနၲုၤ, အၳး စၤအမိးနှီ တၲၤပြှဲၤ꤮ တိၤ, အၳး ဟၲနှီ တၲၤပြှဲၤ꤮ တိၤတိၤ။
\v 4 ကၤယး ဒၲ အၤ ကဴၤန ကှံ ဘမိး လီၤတၤလၳးယၴး ရဴ ဟၲ အဲၤနၲုၤ အၤအိၤ တၲၤပြှဲၤ꤮ တိၤ အၤခၳၤအၤခၴူး, ဗး ငှၲုသၴူးငှၲုအိၤ စဴ။
\v 5 ယၴးတၲၤဖှၲုရဴ ဒၲ မှၲုပြှဲ တၤဟၴၤ အၤကျဲး တၲၤပြှဲၤနၲုၤ, အၤ ဟၴ ဗး န, “ငှၲု တဲးမှၴ, ယၳဒၤ မၴူးစၲၤဖၳ အယးသီး ယၴးတၲၤဒှၲုး, ခၳးဒၤဗီၤ အၤကျွီးလူး ကၤလှူၤ ဒီးတံ ယၴးတၲၤပြှဲၤနၲုၤ, အၤ နှီဘဲၤဟဴ တှဲၤမှၴၤပၴ ဟဴ, ရဴ အၤ ကှံ စၤအကူး တှဲၤမှၴၤမမှၴၤဒူး သၲုးသိူတၲၤကှၲုၤ ယၴး ရဴ အၤ ဘမိး ပှၴ ပှဲၤ လီၤတၤလၳး ယၴးနၲုၤမၤ အၤနှီ ဟဴ။”
\p
\v 6 ဘီနၲုၤအၤခဲး ဗး မူထၴူၤ သီမှီဖၳ တၲၤဒှၲုး ကၤထဴၤ အိၤဒၲ စဴဖူၤ ခၳၤကျူထဲး ထူၤလၲး ကျးမၴးကၳး နၲုၤတၲၤဖိၤ။ သဲထွှိးပြှဲၤ လွှီးဒှၲုး ယၴးနၲုၤ န မှၲုပြံးမှၲုပြှဲ ယၴးတၤဟၴၤ အိၤတၤဗှၤ နှီလှဴး လၳး။ သီမှီဖၳ ဒၲ အၤ အိၤလှၲုးထူၤ ယၴးတၲၤဒှၲုးနၲုၤ အၤ စၲၤ န အၳး မှၴၤသၴူးနဴ ထၲုးဟဴ လၳး နၲုၤ။ အၤနှဴၤ အိၤ သၲုးသိူတၲၤဖူး, ထၲုးရဴ အၤ မဲၤသဲၤပျဴၤ အိၤ သၲုးသိူတၲၤပျဴၤ, ယၴးမၤ အၤ မှဟဴ စဴမၤရူၤ အၤ သဲထွှိးပြှဲၤ သၲုးသိူတၲၤမၴး ဒၲ သၳးစၲု ဟဴ အဲၤသီး ဒၲ ခးလှၴ ပွှိး꤮ တၲၤဖိၤ ဒၲ ဟၴၤခၳၤ ယၴးနၲုၤဟဴ။
\v 7 သီမှီဖၳ ယၴးနၲုၤ, အၤ စၲုဖၴူ လီၤတၤလၳး ဒၲ အၤ အိၤ ဒၲ ပြှဲၤအိၤနူးအိၤ ဒၲ စဴဖူၤ ခၳၤကျူထဲး ထူၤလၲး အၤခၳၤ ယၴးတၲၤပြှဲၤ အၤတၤခၳၤ စဴထွိ အၤကၳးနၲုၤ။
\v 8 ဘီ အၤ ပှံမၤနှီ လီၤတၤလၳးယၴး အၤခဲးနၲုၤ, သဲထွှိးပြှဲၤ လွှီးဒှၲုးယၴး န မှၲုပြံးမှၲုပြှဲ နၴူးဆၴူး န သဲလွှီး ယၴး ဒငှံၤလှူၤ ဒၲ သီမှီဖၳ နၲုၤတၲၤဒှၲုး အၤ မဲၤသဲၤညၴး။ အဲၤသီး တၲၤဒှၲုး န တၲၤဒှၲုး, တၲၤပြှဲၤ န တၲၤပြှဲၤ နၲုၤ, အၤ တီၤ လှၴဒဴၤ အိၤ ထၲုးရဴ အၤအိၤ န အၤဘၴးထဲး တၤဟၴၤ။ ဘၴးထဲး ယၴးတၤဟၴၤနၲုၤ အၤအိၤ ဘး စဴ န တှဲၤနှၲုၤမံနှၲုၤဆံး။ တှဲၤနှၲုၤမံနှၲုၤဆံး ယၴးတၤဟၴၤ မၤ မှဟဴ စဴမၤရူၤ အၤကၤယး အၤ တှဲၤကွီးစဴဘဲး နၲုၤတၤဟၴၤ ဟဴ။
\p
\v 9 အဲၤသီး အီၤရိး လီၤအီၤရိး အၤသဲး တၲၤတှိ န,
\q1 “နှဲၤ ကဴၤဒံၤဟဴ န နှဲၤ ကှံ ဖၴူ လီၤတၤလၳးယၴး ရဴ စၤအကူး တှဲၤမှၴၤမမှၴၤဒူး ယၴးတၤဟၴၤ။ မှၴၤတၴးဟၴရဴ အၳး မှၴၤသၴူး ထၲုးဟဴ နှဲၤ အၤခၳၤအၤခၴူး, သူဖၳ ကၤယး တၤဟၴၤ ကှံ ထွှိးထူၤ စဴမၤရူၤ အၤတှဲၤ နၲုၤ နှဲၤ အီၤထၤကှၤဟဴ အဲၤသီး န နှဲၤသွီၤ ရဴ ပြှဲၤလှၳၤကၤယး တၤဟၴၤဟၴၤ ဒၲ အၤ အိၤ ဒၲ ကၤယး ပွှိးတၲၤမှၲု, ငှိ ပွှိးတၤငှိ, မၴူးစၲၤ ပွှိး꤮ တၲၤစၲၤ န ကှၴ ပွှိးတၲၤကှၴ အၤကျဲး တၤဟၴၤနၲုၤ, နှဲၤ အီၤထၤကှၤ ပှၴ ထၲုးဟဴ န စဴမၤရူၤ။
\v 10 အဲၤသီး ကှံ မှၴၤ စဴမၤရူၤ အၤ တှဲၤဖၴူတှဲၤမှၴၤ အၤညၴးနၲုၤ, နှဲၤ ဒၴူထွှိးထူၤ ဟဴ အဲၤသီး န ပြှဲၤလၳးတူးတှဲၤ တၤဟၴၤ ဒၲ စဴမၤရူၤ အၤထၴူးအၤကှၴကၳး ဟဴ။ ရဴ အဲၤသီး ကှံ ပၲတှဲၤ ဒၲ ဟၴၤခၳၤယၴး ပှး။”
\p
\v 11 ယၴးတၲၤဖှၲုရဴ, ဗး မူထၴူၤ ရဴ ဗး နှီဟၲုး တၤနၴမှဴခၳၤဖၳ အိၤ ဒၲ အၤသီး ဒၲ အၤသီးကၳး ရဴ ဒူလှဴးပၴ ပှး စဴတိၤ ယၴးတၤဟၴၤ အၤငှိပြှၤထူၤ။ ရဴ အဲၤသီး အိၤတၤဗှၤ လၤဟူး န စဴဖူၤ ခၳၤကျူထဲး ထူၤလၲး ယၴး န သဲထွှိးပြှဲၤနၲုၤ လွှီးဒှၲုး န မှၲုပြံးမှၲုပြှဲ နၲုၤတၤဟၴၤ။
\v 12 ရဴ အဲၤသီး အဲထိး အီၤရိး ဆိူၤ လၤဟူး န,
\q1 “သီမှီဖၳ ဒၲ အၳး မှၴၤသၴူး လၳး ယၴးနၲုၤ, အၤ ကဴၤ နှီဘဲၤဒံၤ တၤရၴူးပြှိၤပြှူး, တှဲၤဒၳၤဇှထူၤသဲး, တှဲၤသီတှဲၤဖဲ, တှဲၤဟဲးတှဲၤရၴၤ, တှဲၤဒူၤဒၳၤဇှံညှ လၳး, တှဲၤမှၴၤလီးမှၴၤတၤခဲး လၳး, န တှဲၤထၳၤသဲထူၤ ဒံၤ လၳး နီ꤮။”
\p
\v 13 ရဴ ဗး နှီဟၲုး လှဴး꤮ တှဲၤ ဒၲ အၤသဲပျဴၤ ထွှိးပြှဲၤ အိၤ နၲုၤတၤဟၴၤ ဒၲ အၤ အိၤ ဒၲ မှဴခၳၤ တၤဟၴၤ ဘဲၤဘဲၤ, ဒၲ ဟၴၤခၳၤ တၤဟၴၤ ဘဲၤဘဲၤ, ဒၲ ဟၴၤလှဲး တၤဟၴၤ ဘဲၤဘဲၤ, ဒၲ ထၴူးဒၳၤတၤဗှၤ အၤလှဲး တၤဟၴၤ ဘဲၤဘဲၤ, လှဴး꤮ တှဲၤဘဲၤဘူ အိၤ ဒၲ မှဴလှဲး တၤဟၴၤနၲုၤ ဘဲၤဘဲၤ, အၤ အီၤရိးထူၤ ရဴ အၤ ဟၴ လၤဟူး ဖၳယၴး,
\q1 “တှဲၤထၳၤသဲထူၤ, တှဲၤမှၴၤလီးမှၴၤတၤခဲး, တှဲၤဒူၤဒၳၤဇှံညှ န တှဲၤပြှိၤတှဲၤပြှူး နၲုၤ အၤ ကှံ အိၤ ကှၲုးဒံၤ န ကၤယး ဒၲ အၤ အိၤနူးအိၤ ဒၲ စဴဖူၤ ခၳၤကျူထဲး ထူၤလၲး အၤခၳၤ နၲုၤတၲၤပြှဲၤ န သီမှီဖၳ နၲုၤတၲၤဒှၲုး တၤစှၳပြှဲၤ တၤလှဲၤကြဲ နီ꤮။”
\m
\v 14 သဲထွှိးပြှဲၤ ယၴးလွှီးဒှၲုး နၲုၤ အၤ ဟၴဆံၤ န, “အၤမၴၤ” ထၲုးရဴ မှၲုပြံးမှၲုပြှဲ တၤဟၴၤ ဒငှံၤလှူၤ ရဴ စဴဘၳၤစဴဘဲးထူၤ စဴမၤရူၤ န သီမှီဖၳ နၲုၤတၲၤဒှၲုး။
\c 6
\s1 အၳး မှၴၤမၤရူ တှဲၤမှၴၤမမှၴၤဒူး တၤဟၴၤ
\p
\v 1 ဗး မူထၴူၤ သီမှီဖၳ နၲုၤတၲၤဒှၲုး စၤအမိးထူၤ အၳး ကျဲအီစံးမၤ တှဲၤမတှဲၤဒူး ဒၲ သၲုးသိူတၲၤကှၲုၤ အၤကျဲးယၴး အၤရှၴလၲ တၲၤကှၲုၤ ရဴ ဗး နှီဟၲုး ဒၲ သဲထွှိးပြှဲၤ နၲုၤ လွှီးဒှၲုး အၤကျဲး တၲၤဒှၲုးနၲုၤ အၤငှိပြှၤထူၤ သူန ဆၴူၤလှူၤ နၲုၤ ရဴ “ဟူးမဴး” အၤ ဟၴ ဖၳနၲုၤ။
\v 2 ဗး မူ ရဴ ဗး မူထၴူၤ တၤသီဘၳး တၲၤဒှၲုး, ရဴ ကၤယး ဒၲ အၤ ဆီၤဒူ အဲၤ တၲၤပြှဲၤနၲုၤ အၤ ပှံမၤနှီ ကျၴူၤ တၲၤဘဲၤ ရဴ အၳး ဒၴူ အဲၤ ခၳၤကျွှိးထဲး တၲၤမၴး။ အဲၤနၲုၤ, အၤသူန ကၤယး ဒၲ အၤ ဆပၴ ထၲုးဟဴ အၳး တၲၤပြှဲၤ နၲုၤ။ ခိးညှရဴ အၤ ဆီၤဒူနှီ ခၴူးသူ တၤသီ ရဴ အၤ ထၴၤစၲု သူဖၳ အၤ ကှံ စၲုဆပၴ ခၴူးသူ အၳး နၲုၤ။
\p
\v 3 ဘီ သီမှီဖၳယၴး စၤအမိးထူၤ တှဲၤမတှဲၤဒူး နၴူးကှၲုၤတၲၤကှၲုၤ အၤခဲးနၲုၤ, ဗး နှီဟၲုး သဲထွှိးပြှဲၤ နၴူးဒှၲုး တၲၤဒှၲုး ယၴးနၲုၤ ဟၴ န, “ဟူးမဴး။”
\v 4 ရဴ တၤသီလှီၤ တၲၤဒှၲုး ဟူးထၴၤ, ရဴ ကၤယး ဒၲ အၤ ဆီၤဒူ လၳး တၲၤပြှဲၤနၲုၤ, အၳး ဒၴူ လၳး တှဲၤပြှိၤတှဲၤပြှူး ဒၲ အၤ ကှံ ဖၴူဟူး တှဲၤဆတှဲၤပှး ဒၲ ဟၴၤခၳၤယၴး။ ရဴ ဟၴၤခၳၤဖၳ တၤဟၴၤ ကှံ မှၴၤသၴူး နှီဒၴူ ခၴူးဒံၤ လၳး တၲၤပြှဲၤ န တၲၤပြှဲၤ။ ထၲုးတိၤ အၳး ဒၴူ လၳး နဲဒၳၤ꤮ တၲၤဘဲၤ။
\p
\v 5 ထၲုးရဴ သီမှီဖၳ နၲုၤတၲၤဒှၲုး စၤအမိးထူၤ တှဲၤမတှဲၤဒူး သၲုးကှၲုၤတၲၤကှၲုၤ ဒၲ အၳး မှၴၤမၤ အဲၤနၲုၤ, ရဴ ဗး နှီဟၲုး သဲထွှိးပြှဲၤ သၲုးဒှၲုး နၲုၤတၲၤဒှၲုး ဟၴ န, “ဟူးမဴး” အၤ ဟၴ ဖၳနၲုၤ။ ဗး မူ ရဴ ဗး မူထၴူၤ တၤသီလှဴၤ တၲၤဒှၲုး ရဴ ကၤယး ဒၲ အၤ ဆီၤဒူ လၳး တၲၤပြှဲၤနၲုၤ အၤအိၤ နှီဒၴူ န စစၳလဲၤ ဒၲ အၤ တၤခၳၤကၳး။
\v 6 ဗး နှီဟၲုး ဒၲ သဲထွှိးပြှဲၤ ယၴးလွှီးဒှၲုး အၤကျဲး နၲုၤ, အၤ စၲၤ န ငှိပြှၤထူၤ တၲၤစၲၤ, ရဴ အၤ ဟၴ န, “ရှူၤတှဲၤ တၲၤညၴး꤮ မှဴဟၴ နၲုၤ, အၤ နှီ ပြဲ အၤခွိကဲၤ ဘှၲုကၳးလး တၲၤဘၴး ပြဲ, မှတိၤရဴ ဘှၲုဘၤလှီၤ သၲုးဘၴး ပြဲ။ ရဴ မှၴၤပၴူကူး တဲး အဴလီဗၤထၴူး န စၤပီူထၴူးဇှး နၲုၤ တဲးမှၴ နီ꤮။”
\p
\v 7 ထၲုးရဴ သီမှီဖၳ နၲုၤတၲၤဒှၲုး စၤအမိးထူၤ တှဲၤမတှဲၤဒူး လွှီးကှၲုၤတၲၤကှၲုၤ ဒၲ အၳး မှၴၤမၤ အဲၤနၲုၤ ရဴ ဗး နှီဟၲုး သဲထွှိးပြှဲၤ လွှီးဒှၲုး နၲုၤတၲၤဒှၲုး ဟၴ န, “ဟူးမဴး” အၤ ဟၴ ဖၳနၲုၤ။
\v 8 ဗး မူ ရဴ ဗး မူထၴူၤ တၤသီ ဘူးဘၳးလဲး တၲၤဒှၲုး။ ရဴ ကၤယး ဒၲ အၤ ဆီၤဒူ အဲၤ တၲၤပြှဲၤနၲုၤ အၳး အဲ လၳးမွှီၤ န တှဲၤသၴူး။ ရဴ လှၲုးကှၴနၴဒဴး ကြွိးတၤတှဴၤ ကှၲုး လၳးခၴူး။ အၳး ဒၴူ အဲၤသီး အၤတၤရၴူးဆိူၤဆဴး ဒၲ အၤ ကှံ မှၴၤပၴူကူး ဟၴၤခၳၤ လွှီးပွီတၲၤပွီ ပှး။ ဖၳနၲုၤရဴ အၤ ကှံ မှၴၤသၴူး အၳး န တှဲၤဆတှဲၤပှး, တှဲၤအိၤဗှီးအိၤကဴး, တှဲၤဆွီတှဲၤဆဲး န တှဲၤမှီၤတှဲၤမှူ တၤဟၴၤ ပှး။
\p
\v 9 ထၲုးရဴ သီမှီဖၳ နၲုၤတၲၤဒှၲုး စၤအမိးထူၤ တှဲၤမတှဲၤဒူး ဒၲ အၳး မှၴၤမၤ အဲၤ ညှးကှၲုၤတၲၤကှၲုၤ။ ဗး မူထၴူၤ ကၤယး ဒၲ အၤ ဟၴဆိၤဒၲၤညး ပှၴ အၳး န စဴမၤရူၤ အၤလှးအၤငှိ, ထၲုးတိၤ အၤ ခူအၤသဲ စဴစဴတှၴၤတှၴၤ, ရဴ အၳး မှၴၤသၴူးထၲုးဟဴ အဲၤသီး တၤဟၴၤနၲုၤ, ဗး မူထၴူၤ အဲၤသီး သဲထွှိးပြှဲၤ တၤဟၴၤ အိၤဒၲ တှဲၤလၳးရှဲ အၤလှဲး နၲုၤ။
\v 10 အဲၤသီး အဲထိးထူၤ ဆိူၤ လၤဟူး အၤငှိ န, “ဘူၤစဲၤ ဒၲ အၤ စှူတှဲၤလှဴး ရဴ အၤ စးဆဲး, အၤစဴအၤတှၴၤ တၲၤပြှဲၤ, ပြှဲၤလှၳၤဟၴၤခၳၤဖၳ ဒၲ အၤ မှၴၤသၴူး ပှဲၤ ယၴးတၤဟၴၤနၲုၤ, နှဲၤ ကှံ စီၤရူၤ အဲၤသီး, နှဲၤ ကှံ မှၴၤလှၴူး ကှၤခၴူး အဲၤသီး ဘီခဲးတၴး ပှး?”
\v 11 အၳး ဒၴူ အဲၤသီး စှၤစွှိၤဘၳး ပွှိး꤮ တၲၤပြှဲၤ, ထၲုးရဴ အၳး ဟၴ အဲၤသီး န အဲၤသီး ကှံ အိၤကှၲု တၤဘဲသဲပြှ ပှိ တၤပျှၲၤဖၳ။ ရဴ အဲၤသီး ကှံ အိၤကှၲု တှၲုဒၲ အၳး မှၴၤသၴူး ဘးထူၤ ဟဴ အဲၤသီး အၤခိး ပြှဲၤမှၴၤတှဲၤဖၳ တၤဟၴၤ န အၤပှၲုဗှူ ဒၲ အၤ ဇှံအၴၤညှအၴၤတှဲၤ တၤဟၴၤ ဖၳ အၳး မှၴၤသၴူးထၲုးဟဴ အဲၤသီး နၲုၤ ပှး။
\p
\v 12 ဗး မူ ရဴ, ဗး မူထၴူၤ သီမှီဖၳ နၲုၤတၲၤဒှၲုး စၤအမိးထူၤ တှဲၤမတှဲၤဒူး အၤကှၲုၤ သၲုးသိူ ယၴးတၲၤကှၲုၤ။ ယၴးတၲၤဖှၲုရဴ, တၤနၴထဴဒီး ဆိူၤနူၤစဴ, တၤမှဴ ခီကူး သူန အီၤကှဲး တၤပြၳ လှဴၤ တၲၤပှံၤ နၲုၤ, ထၲုးရဴ လဲး ရဴ အၤလှီၤ ကၤသွီကူး သူန သွီၤ နၲုၤ စဴ။
\v 13 ဆဲၤ တၤဟၴၤ လၤတှးပြှဴၤ လှဴး ဒၲ ဟၴၤခၳၤ သူန ကှၴလၤသဲဒၳၤ ဟူး ရဴ ကၤဒွီသဲၤ ဒၲ အၤမီး ဟီ တိၤ တၤဟၴၤ လၤတှး သၴူးလှဴး ဒၲ ဟၴၤခၳၤ နၲုၤ။
\v 14 မှဴလှဲး နၲုၤ အၤ လၤမှၴကူး သူန အၳး တၤလၳး ဒွိကူး လီၤတၤကျၳး နၲုၤ။ ဆိၤ ပွှိးတၲၤမၴး န ကျံ ပွှိးတၲၤကျံ နၲုၤ, အၤ သဴသံ စၲုကူး လှဴး န အၤခးလှၴ။
\p
\v 15 ဘီနၲုၤခဲး ပှးနၲုၤ, ဟၴၤခၳၤ စဴဖူၤ တၤဟၴၤ, ပြှဲၤပၲတၤရီတှဲၤ တၤဟၴၤ န ကျၴူး ခၳၤကျဴဒၳၤ တၤဟၴၤ န ပြှဲၤဒၳၤဇှထူၤသဲး တၤဟၴၤ န ပြှဲၤဟဲးဆိူၤရၴၤဆဴး တၤဟၴၤ, ထၲုးရဴ လှဴး꤮ စှံ တၤဟၴၤနၲုၤ ဘဲၤဘဲၤ, လှဴး꤮ ပြှဲၤ နှီဘဲၤ တှဲၤပၤလး သီး တၤဟၴၤနၲုၤ ဘဲၤဘဲၤ, အၤ စၲု အိၤဝိအိၤဘီ နှီဒၴူ လၤဟူး အၤနှၴ ဒၲ ကြဴးကၳး, ဒၲ လှဴပျီးလှဴပျဲၤ ဒၲ အၤ အိၤ ဒၲ လှကျဲးဆိၤကျဲး နၲုၤတၤဟၴၤ ပှး။
\v 16 အဲၤသီး အဲထိးထူၤ လၤဟူး ဆိၤတၤဟၴၤ န လှဴတၤဟၴၤ ရဴ အၤ ဟၴ လၤဟူး န, “လၤတှးပြှဴၤ ဒၲ ပှဲၤလှိၤ ယၴး ရဴ လၤတှးပြှဴၤ အှၲုဘီ ပှၴကူး ပှဲၤ န ပြှဲၤ ဒၲ အၤ အိၤနူးအိၤ ဒၲ စဴဖူၤ ခၳၤကျူထဲး ထူၤလၲး အၤခၳၤ နၲုၤတၲၤပြှဲၤ အၤမဲၤသဲၤ န သီမှီဖၳ အၤ တှဲၤသဲပျဴၤဒၳၤ ပှဲၤ ယၴးနၲုၤ꤮။
\v 17 မှၴၤတၴးဟၴရဴ, မှဴညၴးမှဴသဲး ဟူးတှၲုဟဴ ဒၲ စဴမၤရူၤ န သီမှီဖၳ ကှံ စီၤရူၤ အၳး ပွှိး꤮ တၲၤပြှဲၤဟဴ, အၳးပၴး တၲၤပြှဲၤ ကှံရှၴ ခူဘဲ ပးပၴး?”
\c 7
\s1 အီၤစၤရှၴလၤ အၤကၤယး အၤပြှဲၤ တၲၤသီး လွှီးသဴ န လွှီးရီ
\p
\v 1 တှဲၤမှၴၤအၤနှၴ ဖၳယၴး ထၲုးရဴ ဟၴၤခၳၤယၴး ဘဲၤဘဲၤ, ထၴူးဒၳၤတၤဗှၤ ယၴးတၤဟၴၤ ဘဲၤဘဲၤ, သဴၤမှဴ တၤဟၴၤ ဘဲၤဘဲၤ, သူဖၳ ကှၴလၤသဲ ဟူးဘဲၤ တဲး အဲၤသီး တဲးမှၴ နၲုၤ, ဗး မူထၴူၤ တၤနၴဖၳ သဲလွှီး အီၤထဴၤအိၤ လၤဟူး ဒၲ ဟၴၤခၳၤ လွှီးနှ ရဴ အၤ မှၴၤတှးတှံး ဆံၤကူးလှဴး ကှၴလၤသဲ ကျူ။
\v 2 ဗး မူထၴူၤ တၤနၴဖၳ ဒၲ အၤရှၲုၤတၲၤပြှဲၤ အိၤ ဒၲ စီထၴၤ တၲၤကၴူး ဟူး ရဴ အၤ ဖၴူဟူးနှီ ဘူၤစဲၤ စဴမၤရူၤ ဒၲ အၤ ထွှိးပြှဲၤ ယၴးတၲၤပြှဲၤ အၤ တှဲၤမတှဲၤဒူး တၲၤကှၲုၤ။ ထၲုးရဴ အၤ စၴူပြၴူး အဲထိးထူၤ တၤနၴဖၳ ယၴးသဲလွှီး ဒၲ စဴမၤရူၤ ဒၴူ ထၲုးဟဴ အဲၤသီး အၤတှဲၤပြှိၤတှဲၤပြှူး ဒၲ အၤ ကှံ မှၴၤပၴူကူး ဟၴၤခၳၤ န ထၴူးဒၳၤတၤဗှၤ ယၴးတၤဟၴၤ။
\v 3 တၤနၴဖၳ ယၴးတၲၤပြှဲၤ ဟၴ န, “ဘီ ပှဲၤ မှၴၤမမှၴၤဒူး ထၲုး တူၤဟီ ဘူၤစဲၤ စဴမၤရူၤ အၤ ပြှဲၤမှၴၤတှဲၤဖၳ ယၴးတၤဟၴၤ န တှဲၤမတှဲၤဒူး ဒၲ အၤ မှးထဲလှိၤ ဟီတိၤ နၲုၤ, ဟၴၤခၳၤ ဘဲၤဘဲၤ, ထၴူးဒၳၤတၤဗှၤ ဘဲၤဘဲၤ, သဴၤမှဴဗဲၤဘိး ဘဲၤဘဲၤ, တိးဘဲၤ မှၴၤပှူမှၴၤဆဲး နှီဟီ အဲၤသီး တၲၤစၲၤ꤮ တိၤ။”
\v 4 ရဴ အၳး ဟၴဆိၤ ဗး န ကၤယး ဒၲ အၳး မှၴၤမ အဲၤ န စဴမၤရူၤ အၤ တှဲၤမတှဲၤဒူး ဒၲ အၤ မှးထဲလှိၤ တၤဟၴၤနၲုၤ, အၤအိၤ အၤပြှဲၤ တၲၤသီး လွှီးသဴ န လွှီးရီ။ အဲၤသီး တၤဟၴၤ မၤ မှဟဴ လှဴး အီၤစၤရှၴလၤဖၳ ဆၴူနၴူးမှၲု ယၴးတၤဟၴၤ ဟဴ။
\q1
\v 5 ဒၲ ခၳးယၳဒၤ တၲၤမှၲုတၲၤစၲၤ အၤကျဲး နၲုၤမၤ အၤပြှဲၤ တၲၤသဴ န နၴူးရီ,
\q1 ဒၲ ခၳးရၳဘၴၤ တၲၤမှၲုတၲၤစၲၤ အၤကျဲး နၲုၤမၤ တၲၤသဴ န နၴူးရီ,
\q1 ဒၲ ခၳးကှ တၲၤမှၲုတၲၤစၲၤ အၤကျဲး နၲုၤမၤ တၲၤသဴ န နၴူးရီ,
\q1
\v 6 ဒၲ ခၳးအၤဆူၤရၤ တၲၤမှၲုတၲၤစၲၤ အၤကျဲး နၲုၤမၤ တၲၤသဴ န နၴူးရီ,
\q1 ဒၲ ခၳးနၤသၤလီၤ တၲၤမှၲုတၲၤစၲၤ အၤကျဲး နၲုၤမၤ တၲၤသဴ န နၴူးရီ,
\q1 ဒၲ ခၳးမၤနဆၴူၤ တၲၤမှၲုတၲၤစၲၤ အၤကျဲး နၲုၤမၤ တၲၤသဴ န နၴူးရီ,
\q1
\v 7 ဒၲ ခၳးစီၤမီအိၤ တၲၤမှၲုတၲၤစၲၤ အၤကျဲး နၲုၤမၤ တၲၤသဴ န နၴူးရီ,
\q1 ဒၲ ခၳးလၴၤဗီ တၲၤမှၲုတၲၤစၲၤ အၤကျဲး နၲုၤမၤ တၲၤသဴ န နၴူးရီ,
\q1 ဒၲ ခၳးအီစၤခၤ တၲၤမှၲုတၲၤစၲၤ အၤကျဲး နၲုၤမၤ တၲၤသဴ န နၴူးရီ,
\q1
\v 8 ဒၲ ခၳးဇှၤဘၳၤလိၤ တၲၤမှၲုတၲၤစၲၤ အၤကျဲး နၲုၤမၤ တၲၤသဴ န နၴူးရီ,
\q1 ဒၲ ခၳးစိူစဲ တၲၤမှၲုတၲၤစၲၤ အၤကျဲး နၲုၤမၤ တၲၤသဴ န နၴူးရီ
\q1 န ဒၲ ခၳးဘဲၤစၤမၴၤ တၲၤမှၲုတၲၤစၲၤ အၤကျဲး နၲုၤမၤ အၤပြှဲၤ တၲၤသဴ န နၴူးရီ။
\s1 ကၤယး ဘဲမှၳၤဒၳၤ တၲၤမှၳၤ
\p
\v 9 တှဲၤမှၴၤအၤနှၴ ဖၳယၴး ထၲုးရဴ ဗး မူထၴူၤ ကၤယး အိၤရှိအိၤအဲ နူၤစဴ တၲၤမှၳၤ ရဴ အၳး ဒူ လှဴးပၴ အဲၤသီး တၲၤပြှဲၤ꤮ တိၤ။ အဲၤသီး အိၤ ဒၲ မၴူးစၲၤ ပွှိးတၲၤစၲၤ, ကျွီးလူး ပွှိးတၲၤမှၲု, ကၤယး ပွှိးတၲၤမှၳၤ, န ငှိ ပွှိး꤮ တၲၤစၲၤ ဟူး ရဴ အဲၤသီး ဟူးကၤထဴၤအိၤ ဒၲ သီမှီဖၳ န အၤစဴဖူၤ ခၳၤကျူထဲး ထူၤလၲး အၤညၴးဟူး။ ထၲုးရဴ အဲၤသီး ကံးသူထူၤနှီ စှၤစွှိၤဘၳးထၳး ရဴ ပှံမၤနှီ လၤဟူး ကၤနဴးဒၳၤဖူး တၤဟၴၤ။
\v 10 အဲၤသီး စၴူပြၴူး အဲထိး ရဴ အၤ ဟၴ န,
\q1 “တံပြဲ ပှဲၤ စဴမၤရူၤ ဒၲ အၤ အိၤနူးအိၤ ဒၲ စဴဖူၤ ခၳၤကျူထဲး ထူၤလၲး အၤလှိၤ နၲုၤ တၲၤပြှဲၤ န သီမှီဖၳ နၲုၤတၲၤဒှၲုး မှၴၤဆီးပျဲကှၤ ပှဲၤ ပြဲ။”
\m
\v 11 လှဴး꤮ တၤနၴမှဴခၳၤဖၳ တၤဟၴၤ ကၤထဴၤအိၤ တၤဗှၤ လှဴးပျီး န စဴဖူၤ ခၳၤကျူထဲး ထူၤလၲး ယၴး န မှၲုပြံးမှၲုပြှဲ နၲုၤတၤဟၴၤ န သဲထွှိးပြှဲၤ နၲုၤ လွှီးဒှၲုး။ ဘီနၲုၤအၤခဲး အဲၤသီး ဒငှံၤလှူၤ လှဴးပျီး ဒၲ စဴဖူၤ ခၳၤကျူထဲး ထူၤလၲး အၤညၴးဟူး ရဴ စဴဘၳၤစဴဘဲးထူၤ လၤဟူး စဴမၤရူၤ။
\v 12 ရဴ အၤ ဟၴ လၤဟူး န,
\q1 “အၤမၴၤ, တှဲၤထၳၤသဲထူၤ, တှဲၤလီးတှဲၤတၤခဲး, တှဲၤသီတှဲၤဖဲ, တှဲၤဟၴဘွီဟၴတၤရၴူး, တှဲၤဘၴၤဇှံဘၴၤညှ, တှဲၤပြှိၤတှဲၤပြှူး, န တှဲၤဟဲးတှဲၤရၴၤ တၤဟၴၤနၲုၤ, ပှဲၤ ဘူၤစဲၤ စဴမၤရူၤ ကှံ နှီဘဲၤ ဒံၤ တၤစှၳပြှဲၤ တၤလှဲၤကြဲ နီ꤮ အၤမၴၤ။”
\p
\v 13 ထၲုးရဴ ဒၲ မှၲုပြံးမှၲုပြှဲ နၲုၤတၤဟၴၤ အၤကျဲး တၲၤပြှဲၤနၲုၤ အၤ ဆၳၤဒူး ဗး န, “ကၤယး ဒၲ အၤ ကံးသူ စှၤစွှိၤဘၳးထၳး ယၴးတၤဟၴၤ နၲုၤမၤ အၳးပၴး? အဲၤသီး မၤ အၤ အိၤ ဘီတၴး ဟူး?”
\p
\v 14 “သရဒၳၤ, ဗး သဲညၴးတိၤ, နှဲၤ သဲညၴး ပြဲ,” ဗး ဟၴဆံၤ အဲၤ ဖၳနၲုၤ။
\p ရဴ အဲၤ ဟၴဆံၤ ဗး န, “အဲၤသီး တၤဟၴၤ နၲုၤမၤ ကၤယး ဒၲ အၤ စၲု တၤလွိဘဲ ထၲုးဟဴ တှဲၤမှၴၤစှၴူးမှၴၤစှံၤ ဒၲ အၤ တၤရှဴၤသဲ သဲအီၤဆၴး ယၴးတၲၤစၲၤနၲုၤ ဟဴ။ အဲၤသီး အီၤဆၲုၤပျီး ထၲုးဟဴ အၤ စှၤစွှိၤထၳး ယၴးတၤဟၴၤ ဟဴ, ထၲုးရဴ အၤ မှၴၤဘၳး ထၲုးဟဴ န သီမှီဖၳ နၲုၤတၲၤဒှၲုး အၤသွီၤ ဟဴ။
\v 15 ဖၳနၲုၤ အၤခၳၤအၤခၴူး,
\q1 “အဲၤသီး ကၤထဴၤအိၤ နှီဘဲဟဴ ဒၲ စဴမၤရူၤ အၤစဴဖူၤ ခၳၤကျူထဲး ထူၤလၲး အၤညၴးဟူး ဟဴ ရဴ အဲၤသီး မှၴၤ ဟဴ လၳး တှဲၤမှၴၤ မှဴခီခီ, မှဴဆဲးကျဲးကျဲး ဒၲ တှဲၤလၳးတူး ဟိးကၳး နၲုၤ ဟဴ။ ပြှဲၤ ဒၲ အၤ အိၤနူးအိၤ ဒၲ စဴဖူၤ အၤ ခၳၤကျူထဲး ထူၤလၲး အၤလှိၤ ယၴးတၲၤပြှဲၤနၲုၤ, အၤ ကှံ အိၤကှၲုး န အဲၤသီး ရဴ အၤ ကှံ တၤကဴတၤကဲၤ နှီဒၴူ အဲၤသီး ပှး။
\v 16 သဲအၴၤသဲအိး ပှး တၲၤဖှၲု꤮ တိၤ။ တၤမှဴ ဆဘဲၤ ပှး အဲၤသီး တၲၤဖှၲု꤮ တိၤ။ အၤ ခူဘဲၤနဴ ပှး တှဲၤအၤကှၳအၤလွိ တိၤ။
\v 17 မှၴၤတၴးဟၴရဴ သီမှီဖၳ အိၤ ဒၲ စဴဖူၤ ခၳၤကျူထဲး ထူၤလၲး အၤကျးမၴးကၳး နၲုၤတၲၤဒှၲုး ကှံ ကၴူး အဲၤသီး ရဴ အၤ ကှံ သၳးစၲု အဲၤသီး ဒၲ ထၴူး ဒၲ အၤ ဒၴူ အဲၤသီး သဲထွှိးပြှဲၤ အၤ ထၴူးထၴၤခၳၤ တၤဟၴၤ အၤအိၤ ပှး။ ထၲုးရဴ စဴမၤရူၤ ကှံ ထံသၳးကူး ပှၴ အဲၤသီး မဲၤသဲၤထၴူး ပွှိးတၲၤမဲ စဴ ပှး။”
\c 8
\s1 တှဲၤမှၴၤမၤ တှဲၤမတှဲၤဒူး အၤကှၲုၤ သၲုးသိူတၲၤကှၲုၤ ယၴးတၲၤကှၲုၤ
\p
\v 1 ဘီ သီမှီဖၳ စၤအမိး တှဲၤမှၴၤမၤ အၤ တှဲၤမတှဲၤဒူး အၤကှၲုၤ သၲုးသိူတၲၤကှၲုၤ ယၴးတၲၤကှၲုၤ အၤခဲး, ဒၲ မှဴခၳၤ နၲုၤ, တှဲၤသၲုၤတှဲၤကြၴး အိၤထူၤ ညှၴး ရၤရၴၤ တၤဗီးတၤဗှၤ စဴ မီနီ သၲုးဆၴူး ဘီနၲုၤ စဴ။
\p
\v 2 ဘီနၲုၤအၤခဲး ဗး မူထၴူၤ တၤနၴဖၳ သၲုးသိူတၲၤပြှဲၤ ဒၲ အၤ မှၴၤ စဴမၤရူၤ အၤတှဲၤမှၴၤ ရဴ အၤ ကၤထဴၤ အိၤ ဒၲ လၳးညၴးဟူး ပွှိး꤮ တၲၤဖှၲု, ရဴ အၳး ဒၴူ အဲၤသီး ကွှိၤ သၲုးသိူတၲၤမၴး။
\p
\v 3 ရဴ တၤနၴဖၳ အၤရှၲုၤတၲၤပြှဲၤ ဒၲ အၤ ပှံမၤ နှီဒၴူ ဒီးဘၴးထဲးတၤအဲၤ ဒၲ အၳး လှၴအီၤဆံအံးထူၤ န တှဲၤနှၲုၤမံ ယၴးတၲၤပြှဲၤနၲုၤ, အၤ ဟူးကၤထဴၤအိၤ ဘီ တှဲၤလၳးရှဲ အၤခးဆၴူ နၲုၤ။ အၳး ဒၴူ အဲနူၤစဴ လၳး တှဲၤနှၲုၤမံ တၤဟၴၤ ဒၲ အၤ ကှံ ဆၳၤနှၲုးဘး တှၲ ပှၴ န စဴမၤရူၤ အၤကၤယး စးဆဲး လှဴး꤮ ပျီး တၤဟၴၤ အၤ တှဲၤကွီးစဴဘဲး။ ထၲုးရဴ အၤ ကှံ လၳးထူၤ ယၴးတၤဟၴၤ ဒၲ တှဲၤလၳးရှဲထဲး အၤလှိၤ။ တှဲၤလၳးရှဲထဲး ယၴးနၲုၤမၤ အၤ အိၤ ဒၲ စဴဖူၤ အၤ ခၳၤကျူထဲး ထူၤလၲး အၤညၴးဟူး နၲုၤ။
\v 4 တှဲၤနှၲုၤမံ အၤခှၲုၤ ယၴးနၲုၤ န ကၤယးစးဆဲး တၤဟၴၤ အၤ တှဲၤကွီးစဴဘဲး တၤဟၴၤနၲုၤ, အၤ အိၤ ဒၲ မှဴခၳၤတၤနၴဖၳ ယၴးတၲၤပြှဲၤ အၤ တၤခၳၤကၳး ရဴ အၤ ခှၲုၤထူၤ ရှိလၳး ဒၲ စဴမၤရူၤ အၤအိၤ။
\v 5 ဖၳနၲုၤထၲုးရဴ တၤနၴဖၳ ယၴးတၲၤပြှဲၤနၲုၤ, အၤ ဖၴူ မီၤကျွိ ဒၲ တှဲၤလၳးရှဲယၴး အၤလှိၤ ရဴ အၤ ဆၳၤနှၲုးဘး ဒၲ လှၴအီၤဆံအံး တှဲၤနှၲုၤမံ အၤ ဒီးဘၴးထဲးတၤအဲၤ ယၴး အၤကၳး နၲုၤ။ ယၴးတၲၤဖှၲုရဴ အၤ ဟတှး ဒၲ ဟၴၤခၳၤ ရဴ ဆၴူၤလှူၤ, မဴကြှဴးမဴငှၲု, ဆၴူၤလှီၤဘဴ ထၲုးရဴ တၤနၴထဴဒီး အိၤထွှိးထူၤ ဒၲ ဟၴၤခၳၤယၴး။
\s1 ကွှိၤတၤဟၴၤ
\p
\v 6 ဘီနၲုၤအၤခဲး တၤနၴဖၳ သၲုးသိူတၲၤပြှဲၤ။ ဒၲ အၤ ပှံမၤနှီဒၴူ န အၤကွှိၤ သၲုးသိူတၲၤမၴး ယၴးတၤဟၴၤနၲုၤ အိၤ တၤရီၤတၤရူး အိၤနှၴၤ လၤဟူး အၤနှၴ ဒၲ အၤ ကှံ အှၲုထူၤ အၤကွှိၤ တၤဟၴၤ။
\p
\v 7 ဘီ တၤနၴဖၳ အၤရှၴလၲ တၲၤပြှဲၤ အှၲုထူၤ အၤကွှိၤ အၤခဲးနၲုၤ, အၳး စှၴူတှး တၤကြှံၤသဲၤ။ ထၲုးရဴ အၳး ဟတှး သွီၤ ဒၲ အၤ ဆီးလှူ န မီၤ ဒၲ ဟၴၤခၳၤယၴး။ ယၴးတၲၤဖှၲုရဴ မီၤ အံးလှဴးကူး ဟၴၤခၳၤယၴး သၲုးပွီတၲၤပွီ, သဴၤမှဴ တၤဟၴၤ သၲုးပွီတၲၤပွီ, ထၲုးရဴ အၤ အံး လှဴးပျီး စဴ မှီၤမှဴ န သဴၤတှဴးမှဴ လှဴး꤮ ပျီးစဴ။
\p
\v 8 ဖၳနၲုၤထၲုးရဴ ဘီ တၤနၴဖၳ နၴူးပြှဲၤ တၲၤပြှဲၤ အှၲုထူၤ အၤကွှိၤ အၤခဲးနၲုၤ, တှဲၤတၲၤစၲၤ ဒၲ အၤသူန မီၤအံးကှူး ရၤထိးထူၤ ဆိၤဒၳၤ တၲၤမၴး ယၴးနၲုၤ အၳး ဗီးတှး အဲၤ ဒၲ ထၴူးဒၳၤတၤဗှၤကၳး။ ထၴူးဒၳၤတၤဗှၤ သၲုးပွီတၲၤပွီ နၲုၤ အၤ ထွှိးထူၤ လှဴးပျီး သွီၤ။
\v 9 တှဲၤဖၳတှဲၤလှၴူၤ အိၤ ဒၲ ထၴူးဒၳၤတၤဗှၤကၳး တၤဟၴၤနၲုၤ, အၤ သၴူးကူး သၲုးပွီတၲၤပွီ, ထၲုးရဴ သဴၤကျၴူးဒၳၤ ပၴူကူး သၲုးပွီတၲၤပွီ။
\p
\v 10 ထၲုးရဴ တၤနၴဖၳ သၲုးပြှဲၤ တၲၤပြှဲၤ အှၲုထူၤ အၤကွှိၤ အၤခဲးနၲုၤ, ဆဲၤဒၳၤ တၲၤမၴး ဒၲ အၤ လီးတၤခဲး သူစဴန မီၤကဴး ယၴးတၲၤမၴး အိၤ ဒၲ မှဴလှဲး လၤတှး ရဴ အၤ လၤတှးနှၲုး ဒၲ လှူးမှၲု တၤဟၴၤ အၤကၳး သၲုးပွီတၲၤပွီ, အၤ လၤတှးနှၲုး ဒၲ ထၴူးထၴၤခၳၤ တၤဟၴၤ အၤကၳး သၲုးပွီတၲၤပွီ။
\v 11 ရဴ ဆဲၤ ယၴးတၲၤမၴး နၲုၤ, အၤမွှီၤ န “တှဲၤခဲၤ တၤရှ,” ရဴ ထၴူး ခဲၤကူး လှဴး သၲုးပွီတၲၤပွီ။ ကၤယး အိး လၤဟူး ထၴူးခဲၤယၴး အၤခၳၤအၤခၴူး အၤ သၴူး အဲလး။
\p
\v 12 ဘီ တၤနၴဖၳ လွှီးပြှဲၤ တၲၤပြှဲၤ အှၲုထူၤ အၤကွှိၤ အၤခဲးနၲုၤ, တၤမှဴ, လဲး, ဆဲၤ သီး တၤဟၴၤနၲုၤ, အၤ ပၴူကူး သၲုးပွီတၲၤပွီ။ အၤတှဲၤလီး တၤခဴၤတၤခဲး တၤဟၴၤနၲုၤ, အၤ လၤမှၴကူး သၲုးပွီတၲၤပွီ။ မှဴဆဲးကျဲး ခီကူး သၲုးပွီတၲၤပွီ, ရဴ မှဴခီ အၤခဲးနၲုၤ, လဲး, ဆဲၤ တၤဟၴၤ အၤ ခီကူး သၲုးပွီတၲၤပွီ။
\p
\v 13 ဘီနၲုၤအၤခဲး ဗး မူထၴူၤ လှးဘၳးဒၳၤ တၲၤဘဲၤ ဇှၲုၤ ဒၲ မှဴလှဲး ရဴ ဗး နှီဟၲုး အၤပြှၤထူၤ န, “တၤနၴဖၳ ဒၲ အၤရှၲုၤ နၲုၤ သဲသၲုး ကှံရှၴ အှၲုထူၤ ဟဴ အၤကွှိၤ အၤခၳၤအၤခၴူး, လှဴး꤮ ကၤယး အိၤ ဒၲ ဟၴၤခၳၤနှၴခၳၤ ယၴးတၤဟၴၤ ကှံ အိၤ န တှဲၤစှၴူးတှဲၤစှံၤ, တှဲၤစှၴူးတှဲၤစှံၤ, တှဲၤစှၴူးတှဲၤစှံၤ,” အၤ ပြှၤထူၤ ဖၳနၲုၤ။
\c 9
\p
\v 1 ဖၳနၲုၤထၲုးရဴ ဘီ တၤနၴဖၳ ညှးပြှဲၤ တၲၤပြှဲၤ အှၲုထူၤ အၤကွှိၤ အၤခဲးနၲုၤ, ဗး မူထၴူၤ ဆဲၤ တၲၤမၴး လၤတှး အိၤ ထၲုးဟဴ ဒၲ ဟၴၤခၳၤ ယၴး ရဴ အၳး ဒၴူ ဆဲၤ ယၴးတၲၤမၴး န ကြဴးကၳးဒၳၤ ကြဴးကၳးဇှး တၲၤကၳး အၤသဴထီၤ။
\v 2 ဆဲၤယၴး တၲၤမၴး ဘမိး ကြဴးကၳးဒၳၤ ကြဴးကၳးဇှး ယၴးတၲၤကၳး ရဴ မီၤခှၲုၤထူၤ ဒၲ အၤကၳး ရဴ အၤ သူစဴန မီၤခှၲုၤထူၤ ဒၲ မီၤပှိၤဒၳၤကၳး နၲုၤ စဴ။ မီၤ ယိး ခှၲုၤထူၤ အၤခၳၤအၤခၴူး, တၤမှဴ မၤ အၤခီခီ, မှဴလှဲး မၤ အၤ ခီကူး လှဴးပျီးစဴ။
\v 3 တၤကီး တၤဟၴၤ အိၤ ဒၲ မီၤခှၲုၤကျဲး ဇှၲုၤထၴၤ ရဴ အၤ ဇှၲုၤထၴၤ တှးလှဴး ဒၲ ဟၴၤခၳၤ ရဴ အၳး ဒၴူ အဲၤသီး အၤတှဲၤပြှိၤပြှူး ဆိူၤဆဴး ဒၲ အၤ ကှံ အှၤရှူး အၳး, ရဴ အၤ ကှံ ရှူး သူစဴန ဒမှဲၤ ဒၲ ဟၴၤခၳၤယၴး တၤဟၴၤ အၤ အှၤရှူး အၳး နၲုၤ စဴ ပှး။
\v 4 အၳး ဟၴအိၤနှၴၤ အဲၤသီး န အၤ ဘဲၤ မှၴၤပၴူနှီ မှီၤမှဴ တၤဟၴၤ တိၤ, သဴၤတှဴးမှဴ သီသၲုး တၤဟၴၤ တိၤ, သဴၤမှဴဗဲၤဘိး သီးတၤဟၴၤ တၤကီၤ꤮ တိၤ။ အဲၤသီး ဘဲၤ အှၤ ပြဲတံ ကၤယး ဒၲ အၤ အိၤ နှီဒၴူ ကှၲုးန စဴမၤရူၤ အၤတှဲၤမှၴၤမမှၴၤဒူး ဒၲ အၤ မှးထဲလှိၤ တိၤ နၲုၤတၤဟၴၤ ပြဲ။
\v 5 တၤကီး ယၴးတၤဟၴၤနၲုၤ, အၳး ဟၴ အိၤ အဲၤသီး ဒၲ အၤ ဘဲၤ မှၴၤသၴူးနှီ ကၤယး ယၴးတၤဟၴၤ တိၤ မၤနရဴ ညှးလဲး အၤကၳးနၲုၤ, အၳး နဴးမှၴၤဆွီစှၴူး မှၴၤဆွီစှံၤ အဲၤသီး န ကၤယး ယၴးတၤဟၴၤ။ တှဲၤမှၴၤစှၴူးမှၴၤစှံၤ အၳး ယၴးနၲုၤ, အှၤရှူးဆဲး သူစဴန ဒမှဲၤ အှၤ နၲုၤ။
\v 6 ယၴးညှးလဲး အၤကၳးနၲုၤ, ကၤယး ယၴးတၤဟၴၤ ကှံ မူပှၳး တှဲၤသၴူး တၤဒၲၤရဴ အၤ မူထၴူၤ တိၤ။ အဲၤသီး သဲဇှံ သၴူး တၤဒၲၤရဴ တှဲၤသၴူး အၤမှၲုဖဲး ကှံ ကျူၤ တၤဖးကူး အဲၤသီး ခးလှၴ ပှး။
\p
\v 7 တၤကီး တၤဟၴၤနၲုၤ အၤသူန တၤသီ တၤဟၴၤ ဒၲ အၤ အိၤ တၤရီၤတၤရူး အၤနှၴ ဒၲ အၤ ကှံ ဆတှဲၤ အၤညၴး နၲုၤ။ ဒၲ အဲၤသီး ခၳၤကျဴလှိၤ နၲုၤ အၤ စၲၤ န အၤ ကျွှိးနှီ ခၳၤကျွှိးထဲး နၲုၤ, ထၲုးရဴ အဲၤသီး မဲၤသဲၤ နၲုၤ, အၤ စၲၤ န ကၤယး မဲၤသဲၤ။
\v 8 အဲၤသီး ခၳၤလှၲုၤ နၲုၤ, အၤသူန ပြှဲၤမဴၤ တၤဟၴၤ အၤခၳၤလှၲုၤ ရဴ အၤခၳၤခၴူး နၲုၤ အၤသူန အယးသီး တၤဟၴၤ အၤခၳၤခၴူး။
\v 9 ဒၲ အဲၤသီး တၤအိးလှိၤ နၲုၤ အၤ စၲၤ န အၤ သူနှီ စှၤတှဴထဲ ရဴ အၤ ပျှူ အၤဒနၲုၤ အၤပြှၤ ကၤအဴးကၤသူၤ သူစဴန အၳး ထူၤဆ တှဲၤဆ ရဴ အၳး ဗှဲပှ ပြှၤရံပြှၤတဲထူၤ အဲနှီ တၤသီလှိ တၤဟၴၤ နၲုၤ စဴ။
\v 10 အၤခးမှီ နၲုၤ, အၤ သူစဴန ဒမှဲၤနၲုၤ ရဴ အၤ အှၤရှူး သူစဴန ဒမှဲၤနၲုၤ စဴစဴ။ အၤခးမှီ ယၴးနၲုၤ, အၤအိၤ န အၤတှဲၤရှူး ဆိူၤဆဴး ဒၲ အၤ ကှံ အှၤစှၴူး အှၤစှံၤ အၳး ညှးလဲး အၤကၳး ပှး။
\v 11 စဴဖူၤ ဒၲ အၤ ပၲ အဲၤသီးနၲုၤ အၤ အိၤတၲၤပြှဲၤ။ အဲၤ မၤ တၤနၴဖၳ တၲၤပြှဲၤ ဒၲ အၤ ပၲ ကြဴးကၳးဒၳၤ ကြဴးကၳးဇှး ယၴးတၲၤကၳး နၲုၤတၲၤပြှဲၤ ဟဴ။ ဟီဘြၳ အၤငှိ နၲုၤမၤ အၤမွှီၤ န အၤဘၤဒိၤ ရဴ ကြီ အၤငှိ နၲုၤမၤ, အၤ ဟၴ န အၤပဴလီၤယၤ။\f + \fr 9:11 \ft အၤငှိလၤဆ မၤ ပြှဲၤမှၴၤပၴူ တှဲၤ။\f*
\p
\v 12 တှဲၤစှၴူးတှဲၤစှံၤ အၤရှၴလၲ တၲၤစၲၤ နၲုၤမၤ, အၤ တၤလွိကူး ထၲုးဟဴ။ ယၴးတၲၤစၲၤ ထၲုးပှး မၤ တှဲၤစှၴူးတှဲၤစှံၤ ကှံ ဟူး ပှိ နၴူးစၲၤ ပှး။
\p
\v 13 ဘီ တၤနၴဖၳ အၤပြှဲၤ သၲုးသိူ နၲုၤတၲၤပြှဲၤ အှၲုထူၤ အၤကွှိၤ အၤခဲးနၲုၤ, ဗး နှီဟၲုး ငှိပြှၤထူၤ ဒၲ တှဲၤလၳးရှဲထဲး အၤနှဴၤ လွှီးဘိး အၤကၳး ဒၲ အၤ အိၤ ဒၲ စဴမၤရူၤ အၤညၴးဟူး နၲုၤတၲၤခၳၤ။
\v 14 ငှိ ဟၴတှးလှူၤ တၤနၴဖၳ အၤပြှဲၤ သၲုးသိူ ဒၲ အၤ ပှံမၤအိၤနှီ ကွှိၤ နၲုၤတၲၤပြှဲၤ န, “ပျွိးထၴၤစၲု တၤနၴဖၳ နၲုၤသဲလွှီး ဒၲ အၳး စဴးကျှဴၤမၤ အဲၤသီး ဒၲ လှူးမှၲုဒၳၤ ယၳၤဗၤရၴတီ အၤကၳးနၲုၤ။”
\v 15 တၤနၴဖၳ အၤပြှဲၤ သၲုးသိူ ယၴးတၲၤပြှဲၤနၲုၤ, အၤ စၲု ပျွိးထၴၤကူး တၤနၴဖၳ ယၴးသဲလွှီး ရဴ အဲၤသီး ယၴးနၲုၤ, အၳး တၤရီၤတၤရူး အိၤနှၴၤ ခိဒံၤ အဲၤသီး ဒၲ အၤ ကှံ မှၴၤသၴူး တိးတံကူး ပြှဲၤလှၳၤ ဟၴၤခၳၤဖၳ သၲုးပွီတၲၤပွီ ဘီ တၲၤမံး အၤကၳး, တၲၤညၴး အၤကၳး, တၲၤလဲး အၤကၳး န တၲၤနၤ အၤကၳး ယၴးနၲုၤ ပှး။
\v 16 ကျၴူး ဒၲ အၤ ဆီၤဒူ တၤသီ တၤဟၴၤ အၤ အိၤအဲ စဴ ဘ꤮ တၴးနၲုၤ, ဗး နှီဟၲုး အၳး ဟၴဆိၤပှၴ ဗး န အၤ အိၤ စဴ အၤသီး နၴူးရီ စဴ။
\p
\v 17 ဒၲ ဗး တှဲၤမူထၴူၤလွိ အိၤနှၴၤ အၤကၳးယၴးနၲုၤ ဗး မူထၴူၤ တၤသီ တၤဟၴၤ န ပြှဲၤဆီၤဒူ လၳး တၤဟၴၤ။ အဲၤသီး သူ လၤဟူး စှၤတှဴထဲ တၤဟၴၤ ဒၲ အၤလှီၤ သူစဴန မီၤ, ရဴ အၤ တၤဖဲၤလှဴၤ, ထၲုးရဴ အၤ ဘူး သူစဴန ယၤသၳဘူး ဒၲ အၳး အဲ န ဆၤလၤဖၤ နၲုၤ စဴ။ တၤသီ ယၴးတၤဟၴၤ အၤခၳၤကျဴ နၲုၤ, အၤသူန အယးသီး ခၳၤကျဴ ရဴ ဒၲ တၤသီ ယၴးတၤဟၴၤ အၤကှူးကၳး နၲုၤ, မီၤ န မီၤခှၲုၤ တၤဟၴၤ န ယၤသၳဘူး ဆၤလၤဖၤ ထၴၤ လှဴးပျီး။
\v 18 မီၤကှူးထၴၤ, မီၤခှၲုၤထၴၤ, ယၤသၳဘူး ထၴၤ ဒၲ တၤသီ ယၴးတၤဟၴၤ အၤကှူးကၳး။ ဒၲ တှဲၤယၴးသၲုးစၲၤ မှၴၤစှၴူးမှၴၤစှံၤ အၳး အၤခၳၤအၤခၴူး, ကၤယး သၴူး သၲုးပွီတၲၤပွီ။
\v 19 မှၴၤတၴးဟၴရဴ တၤသီ တၤဟၴၤ အၤ တှဲၤပြှိၤပြှူးဆိူၤဆဴး ဒၲ အၤ ကှံ မှၴၤဆဲးအၳး နၲုၤ, အၤ အိၤ ဒၲ အဲၤသီး ကှူးကၳး န အၤခးမှီ အၤလှိၤနၲုၤ။ အၤခးမှီ တၤဟၴၤနၲုၤ အၤ ခၳၤကျဴအိၤ ရဴ အၤခးမှီ ယၴးတၤဟၴၤနၲုၤ, အၤသူန ရှၳ ခၳၤကျဴ, ရဴ အၤ မှၴၤဆွီမှၴၤဆဲး လှဴးပျီး အၳး န အၤခးမှီ ယၴးတၤဟၴၤ။
\p
\v 20 ကၤယး ဒၲ အၤအိၤ လွိကူး န တှဲၤမှၴၤစှၴူးမှၴၤစှံၤ အၤတှဲၤ သၴူးရှသၴူးဒွိး ယၴးတၤဟၴၤနၲုၤ, အၤ မှၴၤ ပျၴၤဟူး တၤဒံၤ နှီဒၴူပး အၤ တှဲၤမၳးမှူရီၤစှူ နၲုၤတၤဟၴၤ။ အၤ ပှူယဲလှူၤကှၤ ပၴ လၤဟူး အၤသဲပျဴၤ တိၤ။ အဲၤသီး စဴဘဲး တၤဒံၤပး လၤဟူး ခီးနၴခီးနဴး, ပြှဲၤဇှိၤ ဒၲ အၳး မှၴၤန ထဲး, အၳး မှၴၤန ရံး, အၳး မှၴၤန တၤလီး န လှဴ န သဴၤ ဒၲ အၤ မူထၴူၤစှူတိၤ, ထၲုးရဴ အၤ နှီဟၲုး စှူတိၤ, အၤ စၲုစှူတိၤ နၲုၤတၤဟၴၤ။
\v 21 ထၲုးတိၤ အဲၤသီး အၤတှဲၤမှၴၤသၴူး ပြှဲၤလှၳၤကၤယး, အၤတှဲၤမှၴၤ ခီးနၴ သရ အၴၤ အၳးဇှိၤ တၤဟၴၤ, အၤ တှဲၤစၲုသံ ပြှဲၤမဴၤပြှဲၤခၳး န အၤ တှဲၤအၴၤဟၲုၤအၴၤဟီ တၤဟၴၤနၲုၤ, အၤ ပှူယဲဆူၤလှူၤ ပှၴ နှီဒၴူ ကှၲုး ပှး အၤသဲပျဴၤ တၲၤဖှၲု꤮ တိၤ။
\c 10
\s1 တၤနၴဖၳ န လီၤတၤလၳးဖၳ တၲၤကျၳး
\p
\v 1 ဖၳနၲုၤထၲုးရဴ ဗး မူထၴူၤ တၤနၴဖၳ အၤ ဟဲးဆိူၤရၴၤဆဴး ဒၲ အၤရှၲုၤ တၲၤပြှဲၤ အိၤဒၲ မှဴခၳၤ ဟူးလှူၤ။ အၤ ကံးသူ ထူၤနှီ အဴလှၲု ရဴ ထၴူးလၤမှဴဆ အိၤ ဒၲ လၳး ခၳၤကျဴခၳၤ။ အၤ မဲၤသဲၤနၲုၤ အၤသူန တၤမှဴ ရဴ အၤ ခးဒှၲုၤနၲုၤ အၤသူန မီၤအံး လှီၤကၤသွီ ဟီၤထံၤ နၲုၤ။
\v 2 ဒၲ အၤ တၤခၳၤကၳး နၲုၤ, အၤ ပှံအိၤမၤနှီ လီၤတၤလၳးဖၳ ဒၲ အၳး ဘမိး အိၤနှၴၤ ဟဴ လၳး တၲၤကျၳး။ အၤခးဒှၲုၤ စဴထွိ တၲၤခိနၲုၤ အၤ ခဲးတှး ဒၲ ထၴူးဒၳၤတၤဗှၤ အၤခၳၤ, ရဴ ဒၲ စဴစီၤ တၲၤခိနၲုၤ အၤ ခဲးတှး ဒၲ ကၤလိးခၳၤ။
\v 3 ရဴ အၤ အဲထိး ပြှၤထူၤဆိူၤ သူစဴန အယးသီး တၤဟၴၤ ကှဴတၤငှဲၤ နၲုၤ။ ဘီ အၤ အဲထိးထူၤ ထၲုးနၲုၤ, ဆၴူၤလှူၤ ဆံၤပှၴ လၳး သၲုးသိူတၲၤဟံၤ။
\v 4 ဘီ ဆၴူၤလှူၤ ထၲုး သၲုးသိူတၲၤဟံၤ အၤခဲးနၲုၤ, ဗး ကှံရှၴ ရးမကူး တၤဒၲၤရဴ ဗး နှီဟၲုး ငှိပြှၤထူၤ ဒၲ မှဴခၳၤ ရဴ အၤ ဟၴ န, “ဘၴၤအှၲုဘၴၤဘီကူး ဆၴူၤလှူၤ ဟၴဆိၤလှၲုး ကှၤခၴူးဆံၤ နှဲၤ သၲုးသိူ တၲၤဟံၤ ယၴးနၲုၤ။ ရးမ တဲး အဲၤ တဲးမှၴ။”
\p
\v 5 ဘီနၲုၤအၤခဲး ဗး မူထၴူၤ တၤနၴဖၳ ဒၲ အၤ ကၤထဴၤအိၤ ဒၲ ထၴူးဒၳၤတၤဗှၤ အၤခၳၤ န ကၤလိးခၳၤ တၲၤပြှဲၤနၲုၤ အၤ ဇှိထူၤ အၤတၤခၳၤ စဴထွိ ဒၲ မှဴခၳၤ။
\v 6 ရဴ အၤ ဘူးလှူၤနှီ အၤနှၴ န စဴမၤရူၤ ဒၲ အၤ ထွှိးပြှဲၤ တၤစှၳပြှဲၤ တၤလှဲၤကြဲ ရဴ အၤ ဘူလှူၤ မှဴခၳၤ, ဟၴၤခၳၤ, ထၴူးဒၳၤတၤဗှၤ န တှဲၤလှဴး꤮ ပျီး အိၤ ဒၲ အၤကၳး ယၴးနၲုၤ တၲၤပြှဲၤ အၤမွှီၤ။ ထၲုးရဴ တၤနၴဖၳ ယၴးတၲၤပြှဲၤနၲုၤ အၤ ဟၴ န, “တှဲၤယၴးတၤဟၴၤ ကှံ ထွှိးထူၤ ပှး နၲုၤ အၤညှၴးပှး နှတိၤဟဴ။
\v 7 ဆၴူ꤮ တၤနၴဖၳ အၤပြှဲၤ သၲုးသိူတၲၤပြှဲၤ ယၴးတၲၤပြှဲၤ ကှံ အှၲုထူၤ အၤကွှိၤ အၤခဲးပှးနၲုၤ, စဴမၤရူၤ ကှံ မှၴၤလၲဘးထူၤ အၤတှဲၤ တၤရီၤတၤရူး အိၤနှၴၤ တှဲၤအၤကှီအၤဇှး ဖၳ အၤ ဟၴဆိၤ ထၲုးဟဴ အၤလၳၤလၴ ပြှဲၤပြှိၤ တၤဟၴၤ နၲုၤ ပှး။”
\p
\v 8 ငှိပြှၤထူၤ ဒၲ ဗး နှီဟၲုး ထၲုးဟဴ ဒၲ မှဴခၳၤ ယၴးတၤဟၴၤနၲုၤ, အၤ ဟၴဘဲၤတှး ခၴူးသူ ဗး ရဴ အၤ ဟၴ ဗး ဖၳယၴး, “စၲုဖၴူ လီၤတၤလၳး ဒၲ အၳး ဘမိး အိၤနှၴၤ ထၲုးဟဴ ဒၲ တၤနၴဖၳ ဒၲ အၤ ကၤထဴၤအိၤ ဒၲ ထၴူးဒၳၤတၤဗှၤ အၤခၳၤ န ကၤလိးခၳၤ နၲုၤတၲၤပြှဲၤ အၤ တၤခၳၤကၳး နၲုၤ။”
\p
\v 9 ရဴ ဗး စၲု ဒၲ တၤနၴဖၳ နၲုၤတၲၤပြှဲၤ အၤအိၤ ရဴ ဗး ကွီး အဲၤ လီၤတၤလၳးဖၳ နၲုၤတၲၤကျၳး။ ရဴ အၤ ဟၴ ဗး န, “ဖၴူ ရဴ အၴၤ အဲၤ နီ꤮။ ဒၲ နှဲၤ ဟဴကၳးနၲုၤ အၤ ကှံ ခဲၤ ပှး တၤဒၲၤရဴ ဒၲ နှဲၤ ကှူးကၳးနၲုၤ အၤ ကှံ ဆံး သူန ဗူထၴူး နၲုၤ ပှး။”
\v 10 ဗး ဖၴူနှီ လီၤတၤလၳးဖၳ ဒၲ အၤ တၤခၳၤကၳး ယၴး ရဴ ဗး အၴၤ။ ဗး အၴၤ ရဴ ဒၲ ဗး ကှူးကၳး နၲုၤ, အၤဆံး သူန ဗူထၴူး တၤဒၲၤရဴ ဘီ ဗး ပီကျၳးနှၲုး ထၲုးဟဴ အဲၤ အၤခဲး နၲုၤ, အၤခဲၤ ဟူး ဒၲ ဗးဟဴကၳး။
\v 11 ဖၳနၲုၤထၲုးရဴ အၳး ဟၴ ဗး န, “နှဲၤ ဘဲၤ ဟၴပြှိၤ အိၤနှၴၤ ခၴူးသူ ပှၴ ကၤယး အဲပြှဲၤ, မၴူးစၲၤ အဲစၲၤ, ပြှဲၤဟၴဘဲၤ ခိလၳး ငှိ အဲစၲၤ န ခွီစဴဖူၤ အဲပြှဲၤ ယၴးတၤဟၴၤ အၤရီၤအၤကူး နီ꤮။”
\c 11
\s1 ပြှဲၤခူသဲ သဲနၴူး
\p
\v 1 ဘီနၲုၤအၤခဲး အၳး ဒၴူ ဗး ပှိးမှဴ ဒၲ အၤသူန လှၴတၴး အီၤပျီ တၲၤဘိး ရဴ အၳး ဟၴ ဗး န, “စၲုတၴးမူ စဴမၤရူၤ တှဲၤလၳးတူးဟိး န တှဲၤလၳးရှဲ နၲုၤ, ထၲုးရဴ ဒူမူ ကၤယး ဒၲ အၤ စဴဘၳၤစဴဘဲးထူၤ ဘီ တှဲၤလၳးတူးဟိး အၤကၳးနၲုၤ တၤဟၴၤ။
\v 2 မၤနရဴ ဒၲ တှဲၤလၳးတူးဟိး အၤကျဴး လှိၤတၤရဲကၳး နၲုၤ တၴးမူ တှၲု တဲး အဲၤ တဲးမှၴ နီ꤮, မှၴၤတၴးဟၴရဴ အၳး ဒၴူတှး ထၲုးဟဴ အဲၤ ဒၲ ယၳဒၤဖၳ မှတိၤ တၤဟၴၤ အၤ တၤခၳၤကၳး ဟဴ။ အဲၤသီး ကှံ ထူၤခဲး ဇှီလှဴး ဗှီးစးဆဲး ယၴးတၲၤဗှီး နၲုၤ လွှီးဆၴူး န နၴူးလဲး အၤကၳး ပှး။
\v 3 ဗး ကၤယး ဒၲ အၤ ကှံ ခူသဲယၴး သဲနၴူး နၲုၤ, ဗး ကှံ ဒၴူ အဲၤသီး တှဲၤပြှိၤတှဲၤပြှူး ပှး။ အဲၤသီး ကှံ ကံးသူထူၤ ဟၴူၤဘဴစှၤဘဴ တၤပြၳ တၤဟၴၤ ပှး။ အဲၤသီး ကှံ ဟၴပြှိၤ အိၤနှၴၤ ပှၴ အၳး န စဴမၤရူၤ တှဲၤရီၤတှဲၤကူး ပှး ရဴ အၤ ကှံ အိၤညှၴး အၤမှဴညၴး တၲၤရီ န နၴူးဇှဲၤ န ဆၴူးသၲုးသိူ ပှး။”
\v 4 ပြှဲၤခူသဲ သဲနၴူးယၴး နၲုၤမၤ အၤ သူဟဴ န အဴလီဗၤမှဴ နၴူးမှဴ န မီၤကဴး နၴူးမၴး ဒၲ အၤ အီၤထဴၤအိၤ ဒၲ စဴမၤရူၤ ဒၲ အၤ ပၲ ဟၴၤခၳၤ ယၴးတၲၤပြှဲၤ အၤညၴးဟူး နၲုၤ ဟဴ။
\v 5 ကၤယး တၲၤပြှဲၤပြှဲၤ ကီၤ ပှၳး မှၴၤပှူမှၴၤဆဲး အဲၤသီး ဟၴနၲုၤ မီၤ ထၴၤ ဒၲ အဲၤသီး ကှူးကၳး, ရဴ အၤ အံးကူး လှဴး ကၤယး ဒၲ အၤ သဲထၴၤ လၳး တၤဟၴၤ။ ရဴ ကၤယး တၲၤပြှဲၤပြှဲၤ ဒၲ အၤ ကှံရှၴ မှၴၤပှူမှၴၤဆဲး အဲၤသီး ဟၴနၲုၤ အၤ ကှံ မှၴၤသၴူးကူး အဲၤသီး ဖၳနၲုၤ ပှး။
\v 6 ဘီ အဲၤသီး ဟၴပြှိၤ အိၤနှၴၤ ပှၴ အၳး န စဴမၤရူၤ အၤလှးအၤငှိ အၤခဲးနၲုၤ, သူဖၳ ကှၴ ကှံ စှံၤ တဲး တၤကီၤ꤮ မှၴ နၲုၤရဴ, အဲၤသီး အိၤ န အၤ တှဲၤပြှိၤတှဲၤပြှူး ဒၲ အၤ မှၴၤဘီကူးစှူ မှဴခၳၤ အၤကၤဒး ပှး။ ထၲုးတိၤ အၤ တှဲၤပြှိၤတှဲၤပြှူး အိၤပး န အၤ ကှံ မှၴၤထွှိးထူၤ ထၴူးယၴးနၲုၤ န သွီၤ နၲုၤမၤ အၤ မှၴၤ စှူစှူ။ ထၲုးတိၤ အၤ တှဲၤပြှိၤတှဲၤပြှူး အိၤပး န အၤ ကီၤ သဲဇှံ နဴးထွှိးထူၤ တၤမိးမိး ကှၴရှကှၴဒွိး သီးတၤဟၴၤ ဟၴနၲုၤ, အၤ မှံးတှး ဟၴၤခၳၤ ရဴ အၤ မှၴၤထွှိးထူၤ နၲုၤမၤ, အၤ မှၴၤ စှူစှူ ပြဲ။
\p
\v 7 ဘီ အဲၤသီး ခူထၲုးဟဴ အၤသဲ အၤခဲးနၲုၤ, တှဲၤမှီၤတှဲၤမှူ တၲၤဒှၲုး အိၤ ဒၲ ကြဴးကၳးဒၳၤ ကြဴးကၳးဇှး ရဴ အၤ ဟူးထူၤ ပှး။ အၤ ကှံ ဟူးထူၤ ဆဆံၤ အဲၤသီး ယၴးသဲနၴူး ပှး။ အၤ ကှံ မှၴၤပၴ အဲၤသီး ယၴးသဲနၴူး ရဴ မှၴၤသၴူးကူး အဲၤသီး ပှး။
\v 8 အၤ မှၴၤသၴူး ထၲုး အဲၤသီး ရဴ အၳး ဒူၤလှူၤ အဲၤသီး အၤနှၴကျဴ ဘီ ဗှီးဒၳၤ နၲုၤတၲၤဗှီး အၤ ကျူဒဲးကၳး နၲုၤ ပှး။ ဗှီးနၲုၤ တၲၤဗှီး မၤမှ ဗှီး ဒၲ အၳး လှၴမှၴၤသၴူး အၤ ဘူၤစဲၤ ဒၲ တိးလူးဟီၤထံၤလှိၤ နၲုၤတၲၤဖိၤ ဟဴ။ ဗှီးယၴး တၲၤဗှီး နၲုၤမၤ အၳး အဲ လၳး န တှဲၤ ဒၲ အၳး လှၴမူဘံးမူမ ကူး ကှၲုးဒံၤ ဗှီးစၤဒိၤ တိၤမၤန အီၤစီူကှၴ နၲုၤ ပြဲ။
\v 9 ပွှိးတၲၤကှၴ, ပွှိးတၲၤမၴူး, ပွှိးတၲၤစၲၤ, ပွှိးတၤငှိ, န ပွှိးတၲၤမှၲု ကှံ မူလှဴး အဲၤသီး နှၴကျဴယၴး ပှး ရဴ အၳး အီၤလှၲု အဲၤသီး တိၤ။ အၳး နဴးဒူၤအိၤ အဲၤသီး ဖၳနၲုၤ သၲုးညၴး န တၲၤကွိၤညၴး ပှး။
\v 10 ဒၲ အဲၤသီး ယၴးသဲနၴူး သၴူး အၤခၳၤအၤခၴူး, ကၤယး အိၤ ဒၲ ဟၴၤခၳၤယၴး ပွှိး꤮ တၲၤပြှဲၤ ကှံ သဲကြှံးသဲလှဴး လှဴးပျီး စဴ ပှး။ အဲၤသီး ကှံ မှၴၤပွဲၤမှၴၤလး ရဴ အၤ ကှံ သၳးစၲု ပှၴ လၳး ဆၴူးဇှၳ တၲၤပြှဲၤ န တၲၤပြှဲၤ ပှး, မှၴၤတၴးဟၴရဴ ပြှဲၤပြှိၤ ယၴးသဲနၴူး နၲုၤ အၤ ယိး မှၴၤအိၤထွှိးထူၤ အဲ ပှၴ အဲၤသီး တှဲၤစှၴူးတှဲၤစှံၤ ရဴ ပြှဲၤလှၳၤ ဟၴၤခၳၤဖၳ တၤဟၴၤ ခူဘဲၤလှဴး အၤခၳၤအၤခၴူး, အၤ သၴူး ပှၴ အဲၤသီး ရဴ အၤ သဲကြှံးသဲလှဴး လှဴးပျီး စဴ။
\p
\v 11 မၤနရဴ ဘီ သၲုးညၴး န တၲၤကွိၤညၴး ဘးထူၤဟဴ နၲုၤ, သဲထွှိးပြှဲၤ အိၤ ဒၲ စဴမၤရူၤ အၤအိၤ ယၴးနၲုၤ, အၤ ဟူးလှူၤ နှၲုး ဒၲ အဲၤသီးကၳး ရဴ အဲၤသီး အီၤထဴၤထွှိးပြှဲၤ ခၴူးသူ။ ရဴ ကၤယး ပွှိး꤮ ပြှဲၤ ဒၲ အၤ မူထၴူၤ အဲၤသီး အီၤထဴၤခၴူး ယၴးတၤဟၴၤနၲုၤ, အၤ တၤရှဴၤသဲ သဲအီၤဆၴး လှဴးပျီး စဴ။
\v 12 ဖၳနၲုၤထၲုးရဴ ပြှဲၤခူသဲ ယၴးသဲနၴူး နှီဟၲုး ငှိပြှၤထူၤ ဒၲ မှဴခၳၤ ရဴ အၤ ဟၴ အဲၤသီး န, “ဟူးထူၤ လၤဟူး ဒၲယၴး” အၤ ဟၴ လၳး ဖၳနၲုၤ။ ရဴ ဘီ ကၤယး ဒၲ အၤ သဲထၴၤ လၳး တၤဟၴၤ အိၤပှဴမူ အဲၤသီး အၤခဲးနၲုၤ, အဲၤသီး ကှၤကၤထူၤ နှၲုး ဒၲ အဴလှၲု တၲၤဘၤ အၤကၳး ရဴ အၤ ထူၤလး ဒၲ မှဴခၳၤ။
\p
\v 13 အၤ ကှၤ ကၤထူၤထူၤ န တၤနၴထဴဒီး ဆိူၤနူၤစဴ။ ဗှီး လၤတှးပြှဴၤကူး အၤ ပွီဆၴူတၲၤပွီ ရဴ ကၤယးသၴူးကူး အၤပြှဲၤ သၲုးသိူတၲၤရီ။ ကၤယး ဒၲ အၤ အိၤကူး တၤဟၴၤနၲုၤ, အၤ ထၴၤတၤပှၤ သဲအီၤဆၴး လှဴး လၤဟူး ရဴ ထၳၤသဲထူၤ မှဴခၳၤ အၤ စဴမၤရူၤဒၳၤ အၤ တှဲၤပြှိၤတှဲၤပြှူး။
\p
\v 14 တှဲၤစှၴူးတှဲၤစှံၤ နၴူးဟံၤတၲၤဟံၤ မှၴၤအၤနှၴ ထၲုးဟဴ တၤဒၲၤရဴ ညှၴးတူၤတိၤ နၲုၤ တှဲၤစှၴူးတှဲၤစှံၤ သၲုးစၲၤတၲၤစၲၤ ကှံ ဟူးလဲ ပှိ ပှး။
\s1 ကွှိၤ အၤမၴး သၲုးသိူတၲၤမၴး ယၴးတၲၤမၴး
\p
\v 15 ထၲုးရဴ ဘီ တၤနၴဖၳ အၤပြှဲၤ သၲုးသိူတၲၤပြှဲၤ ယၴးတၲၤပြှဲၤ အှၲုထူၤ အၤကွှိၤ အၤခဲးနၲုၤ, ငှိတၤဟၴၤ ပြှၤထူၤ ဆိူၤနူၤစဴ ဒၲ မှဴခၳၤ ရဴ အၤ ဟၴ န,
\q1 “ခိးညှယၴး တှဲၤပြှိၤတှဲၤပြှူး ဒၲ အၤ ကှံ ပၲ ဟၴၤခၳၤ ယၴးနၲုၤမၤ အၤ ထွှိးဟဴ ပှဲၤ ဘူၤစဲၤ န အၤ မၴၤဆီယၤ အၤတှဲၤ ဟဴ ရဴ အၤ ကှံ ပၲတှဲၤ တၤစှၳပြှဲၤ တၤလှဲၤကြဲ ဟဴ။”
\m
\v 16 ထၲုးရဴ မှၲုပြံးမှၲုပြှဲ နၴူးဆၴူး န သဲလွှီး ဒၲ အၤ အိၤနူးအိၤ ဒၲ စဴဖူၤ ခၳၤကျူထဲး ထူၤလၲးခၳၤ ဒၲ ဘူၤစဲၤ စဴမၤရူၤ အၤညၴးဟူး ယၴးတၤဟၴၤနၲုၤ, အၤ ဒငှံၤလှူၤ စဴဘဲးထူၤ စဴမၤရူၤ ရဴ အၤ ဟၴ လၤဟူး န,
\q1
\v 17 “စှူတှဲၤလှဴး သဲညၴးတှဲၤပျီး အၤ ဘူၤစဲၤ စဴမၤရူၤ ဒၲ အၤ အိၤထွှိးပြှဲၤ မၳ꤮ နၳၤခဲး, အၤ အိၤထွှိးပြှဲၤ တှၲုခိးညှ တၲၤပြှဲၤ꤮, ဒၲ နှဲၤ နဴးအၴၤဟဴ နှဲၤ တှဲၤပြှိၤတှဲၤပြှူး ဒၲ အၤဒၳၤ ရဴ နှဲၤ စထူၤ ပၲဟဴတှဲၤ အၤခၳၤအၤခၴူး ပှဲၤ ဟၴဘွီဟၴတၤရၴူး နှဲၤ။
\v 18 မၴူးစၲၤရှၲုၤဖၳ တၤဟၴၤနၲုၤ, အၤ သဲပျဴၤဒၳၤ သၲုၤထၴူးထၳး လၤဟူး ဟဴ နှဲၤ ဟဴ။ မၤနရဴ, ဖၳတၴးတၴး꤮ ဘဲၤဘဲၤ, နှဲၤ တှဲၤသဲပျဴၤဒၳၤ အၤဆၲုခဲး ဟူးတှၲုဟဴ။ ဆၲုခဲး ဟူးတှၲု နူး ဟဴ ဒၲ နှဲၤ ကှံဘဲၤ စီၤရူၤ ကၤယးသၴူး တၤဟၴၤ ဟဴ။ ဆၲုခဲး ဟူးတှၲုဟဴ ဒၲ နှဲၤ ကှံဘဲၤ ဒၴူ ဟဴ နှဲၤ ပြှဲၤပြှိၤ ဒၲ အၤ မှၴၤ နှဲၤ တှဲၤမှၴၤ တၤဟၴၤ ဘဲၤဘဲၤ, နှဲၤ ကၤယး ဘဲပျဴဘဲမှၳၤ နၲုၤတၤဟၴၤ ဘဲၤဘဲၤ, ကၤယး ပွှိး꤮ တၲၤပြှဲၤ ဒၲ အၤ ဒူၤဒၳၤဇှံညှ နှဲၤ နၲုၤတၤဟၴၤ ဘဲၤဘဲၤ, ကၤယး မွှီၤလၤဒၳၤ တၤဟၴၤ ဘဲၤဘဲၤ, ကၤယး ဒၲ အၳး တၤနှၴၤ ပၤတီ လၳး တၤဟၴၤ ဘဲၤဘဲၤ ဆၲုခဲး ဟူးတှၲုဟဴ ဒၲ စဴမၤရူၤ ကှံ ဘဲၤဒၴူ အဲၤသီး အၤခွိအၤကဲၤ ဟဴ။ ဆၲုခဲး ဟူးတှၲုဟဴ ဒၲ နှဲၤ ကှံ မှၴၤပၴူကူး ကၤယး ဒၲ အၤ မှၴၤပၴူကူး ဟၴၤခၳၤ နၲုၤတၤဟၴၤ ဟဴ။”
\p
\v 19 ဘီနၲုၤခဲး အၳး ဘမိးထူၤ စဴမၤရူၤ အၤ တှဲၤလၳးတူးဟိး ဒၲ မှဴခၳၤ နၲုၤတၲၤမၴး။ ရဴ အၳး မူထၴူၤ တှဲၤအဴလှူၤနှၲုၤလှူၤ အၤ တၲစးဆဲး အိၤ ဒၲ တှဲၤလၳးတူး ဟိးကၳး နၲုၤ။ ထၲုးရဴ ဆၴူၤလှီၤဘဴ, တှဲၤပြှၤရံပြှၤတဲ, မဴကြှဴး ဆၴူၤလှူၤ, တၤနၴထဴဒီး, တၤကြှံၤသဲၤ ပျဴၤဒၳၤ တၤဟၴၤ စှၴူတှး သူစဴဖၳ ကှၴစှံၤ နၲုၤ။
\c 12
\s1 ပြှဲၤမဴၤ န ပျှူၤ တၲၤဘိး
\p
\v 1 ထၲုးရဴ တှဲၤ တၤကျီခိခၴူၤ အၤဒၳၤအၤဇှး တၲၤစၲၤ အိၤလှၲုးထူၤ ဒၲ မှဴလှဲး။ ရဴ ပြှဲၤမဴၤ တၲၤပြှဲၤ ကံးသူနှီ တၤမှဴ ရဴ အၤ ဇှီတှးအိၤ လဲး ဒၲ အၤ ခၤညၴးလှဲး ထၲုးရဴ အၤ ကျွှိးထူၤနှီ ဆဲၤ ဆၴူနၴူးမၴး။
\v 2 ပြှဲၤမဴၤ ယၴးတၲၤပြှဲၤနၲုၤ အၤ မှၲုဒဴးဒၳၤ ရဴ အၤ ကှံရှၴ ဖၳအိၤဟဴ အၤခၳၤအၤခၴူး အၤဟဴ ဆဲးဆိူၤ ရဴ အၤ အဲထိးအဲမှိၤ။
\v 3 ရဴ တှဲၤမတှဲၤဒူး ခိခၴူၤ ဒၲ အၤရှၲုၤ တၲၤစၲၤ အိၤလှၲုးထူၤ ပှိ ဒၲ မှဴလှဲး။ ရဴ ပျှူၤလှီၤဒၳၤ ဒၲ အၤ ခၳၤကျဴအိၤ သၲုးသိူတၲၤမၴး, အၤနှဴၤ အိၤ အၤဖူးဆၴူ ရဴ အၤ ကျွှိးနှီ လှဴး ခၳၤကျွှိးထဲး ဒၲ အၤ ခၳၤကျဴလှိၤ ပွှိးတၲၤမၴး စဴ။
\v 4 အၤ စွီၤ လၤတှး ဆဲၤ သၲုးပွီတၲၤပွီ ဒၲ မှဴလှဲး န အၤခးမှီ ရဴ အၤ ဗီးတှး လှဴး ဆဲၤ ယၴးတၤဟၴၤ ဒၲ ဟၴၤခၳၤ။ ပျှူၤ ယၴးတၲၤဘိး နၲုၤ, အၤ ကၤထဴၤအိၤ ဒၲ ပြှဲၤမဴၤ ဒၲ အၤ ကှံရှၴ ဖၳအိၤ တၤလီဟဴ ယၴးတၲၤပြှဲၤ အၤညၴးဟူး ရဴ အၤ ကီၤ ဖၳအိၤအိၤ န အၤ ကှံရှၴ ပှံအၴၤကူး လၳးဖၳ။
\v 5 ယၴးတၲၤဖှၲုရဴ ပြှဲၤမဴၤ ယၴးတၲၤပြှဲၤ ဖၳအိၤ နှီဒၴူ ဟဴ အၤ ဖၳပြှဲၤခၳး တၲၤပြှဲၤ ဒၲ အၤ ကှံ ပၲထၴူးကှၴ ပွှိးတၲၤဘၤ န အီၤပှဴၤ တှဴထဲ နၲုၤတၲၤဘိး ပှး။ ရဴ ပၤစှဲဖၳ ယၴးတၲၤပြှဲၤနၲုၤ အၳး ဖၴူစၲု တၤဖးကူး လၳး ရဴ အၳး စဴးထူၤကူး လၳး ဒၲ စဴမၤရူၤ အၤအိၤ ရဴ အၤ ဖၴူထူၤကူး လၳး ဒၲ စဴမၤရူၤ အၤ ခၳၤကျူထဲး ထူၤလၲး လှၴအိၤ အၤခးလှၴ နၲုၤ။
\v 6 ပြှဲၤမဴၤ ယၴးနၲုၤ အၤ ကျူၤစၲု ဒၲ စဴမၤရူၤ တၤရီၤတၤရူး အိၤနှၴၤ ပှၴ လၳး ကှၴဆဲးထၴူးကူၤ လှဴတၤမခၳၤ အၤခးလှၴ တၲၤဖိၤ။ ရဴ အၳး ကှံ မူခွဲၤနှီ အဲၤ အၤမှဴညၴး တၲၤရီ န နၴူးဇှဲၤ န ဆၴူးသၲုးသိူ ပှး။
\p
\v 7 ဘီနၲုၤအၤခဲး တှဲၤဆတှဲၤပှး အိၤထူၤ ဒၲ မှဴခၳၤ။ ရဴ မှဴခၳၤ တၤနၴဖၳ မီၤကၴလၤ န အၤ တၤနၴဖၳ တၤဟၴၤ ဆ န ပျှူၤ နၲုၤတၲၤဘိး။ ရဴ ပျှူၤ နၲုၤတၲၤဘိး န အၤ တၤနၴဖၳ တၤဟၴၤ ဆဆံၤ အဲၤသီး။
\v 8 ယၴးတၲၤဖှၲုရဴ ပျှူၤ ယၴးတၲၤဘိး လၤစှၳကူး ရဴ အဲၤ န အၤ တၤနၴဖၳ တၤဟၴၤနၲုၤ, အၳး ဒၴူ အိၤပှး အဲၤသီး ဘီ မှဴခၳၤ နၲုၤတိၤ ဟဴ။
\v 9 ပျှူၤဒၳၤ ဒၲနၳၤဒၲသၤခဲး တၲၤဘိး ဒၲ အၳး အဲ လၳးမွှီၤ န ခီးနၴရီၤစှူ ခၳၤကျဴ မှတိၤရဴ စၴၤထၲၤ ဒၲ အၤ စၲု အီၤလိၤအီၤလူ လှဴး အၳး ဟၴၤခၳၤဆီးဘၤ ယၴးတၲၤဘိး နၲုၤ, အၳး ဗီးတှးကူး လှဴး အဲၤ န အၤ တၤနၴဖၳ တၤဟၴၤ ဒၲ ဟၴၤခၳၤ။
\p
\v 10 ထၲုးရဴ ဗး နှီဟၲုး ငှိပြှၤထူၤဆိူၤ ဒၲ မှဴခၳၤ ရဴ အၤ ဟၴ န,
\q1 “ခိးညှယၴး စဴမၤရူၤ အၤ တှဲၤမှၴၤဆီးပျဲကှၤ ဟူးတှၲုဟဴ။ ခိးညှယၴး စဴမၤရူၤ ဒၴူလှၲုး ထူၤဟဴ အၤ တှဲၤပြှိၤတှဲၤပြှူး ဟဴ။ ခိးညှယၴး စဴမၤရူၤ ပၲတၤရီ ဟၴၤခၳၤ ဖၳ ခွီ တၲၤပြှဲၤ နၲုၤဟဴ။ ခိးညှယၴး အၤဖၳခၳး ယၴၤဆၳူခြီ စထူၤ ပၲတၤရီ တှဲၤဟဴ။ မှၴၤတၴးဟၴရဴ ကၤယး ဒၲ အၤ ကၤထဴၤ အိၤ ဒၲ ပှဲၤ စဴမၤရူၤ အၤ မဲၤသဲၤညၴး ရဴ အၤ ဒူၤ ကၤယး ဒၲ အၤ ဇှံအၴၤညှအၴၤတှဲၤ ယၴးတၤဟၴၤ အၤ တှဲၤသံ မှဴခီခီ, မှဴဆဲးဆဲး တၲၤပြှဲၤနၲုၤ, ခိးညှရဴ အၳး ဗီးတှးကူး လၳး ဟဴ။
\v 11 ပှဲၤ ပှၲုဗှူ တၤဟၴၤနၲုၤ, ဒၲ သီမှီဖၳ အၤသွီၤ အၤခၳၤအၤခၴူး န အဲၤသီး ဟၴဆိၤဒၲၤညး ပှၴ အၳး စဴမၤရူၤ အၤလှးအၤငှိ အၤခၳၤအၤခၴူးရဴ, အဲၤသီး မှၴၤပၴကူး ဟဴ ခီးနၴရီၤစှူ ခၳၤကျဴ ဟဴ။ အဲၤသီး မူထၴူၤဘဲၤ စဴ န တှဲၤသၴူး ဘဲၤဘဲၤ, အၤ သဲလိး နှီဒၴူ အၤ သဲထွှိးပြှဲၤ တိၤ။
\v 12 မှၴၤဖၳနၲုၤရဴ မှဴခၳၤ န လှဴး꤮ ကၤယး အိၤ ဒၲ မှဴခၳၤ နၲုၤတၤဟၴၤ လှဴး꤮ ပျီး သီး, သဲကြှံးသဲလှဴး လၤဟူး နီ꤮, မၤနရဴ ဒၲ ဟၴၤခၳၤ န ထၴူးဒၳၤတၤဗှၤ အၤညၴးနၲုၤ အၤစှၴူးအၤစှံၤ နူၤစဴ။ မှၴၤတၴးဟၴရဴ ခီးနၴရီၤစှူ ခၳၤကျဴ ဟူးလှူၤဟဴ ဒၲ သီးအိၤ ရဴ အၤ သဲပျဴၤဒၳၤ နူၤစဴ ဟဴ။ မှၴၤတၴးဟၴရဴ အၤ သဲညၴး န အဲၤ အၤဆၲုအၤခဲး အိၤကူး ပးပြဲ တၤပျှၲၤဖၳ ပြဲ။”
\p
\v 13 ဘီ ပျှူၤ ယၴးတၲၤဘိး သဲညၴးဟဴ န အၳး ဗီးတှးကူး ဟဴ အဲၤ ဒၲ ဟၴၤခၳၤ အၤခဲးနၲုၤ, အၤ စထူၤ လှံၤပှံ ပြှဲၤမဴၤ ဒၲ အၤဖၳအိၤနှီ အၤ ဖၳပြှဲၤခၳး ယၴးနၲုၤ တၲၤပြှဲၤ။
\v 14 မၤနရဴ သူဖၳ ပြှဲၤမဴၤ ယၴးတၲၤပြှဲၤ ကှံ ဇှၲုၤကှၤဘဲ ဒၲ အၤခးလှၴ ဒၲ အၤလှၴအိၤ နှီဒၴူ ဒၲ မှီၤကျဲး အၤညၴး ပှးနၲုၤ, အၳး ဒၴူ လၳး န လှးဘၳးဒၳၤ အၤဒ နၴူးကြံၤ။ ရဴ အၳး ကှံ စၲုမူခွဲၤ တၤဖးဇၴူၤ ခိကူး လၳး န ပျှူၤ ယၴးတၲၤဘိး သၲုးနၤ န တၲၤကွိၤ ပှး။
\v 15 ထၲုးရဴ သူဖၳ ပျှူၤယၴး ကှံ ပျွိးထွီလိၤ စၲုကူးနှီ ပြှဲၤမဴၤယၴး တၲၤပြှဲၤ အၤညၴးနၲုၤ, အၤ ပျွိးထွီထၴၤ ထၴူး ဒၲ အၤကှူးကၳး သူစဴန ထၴူးလှူးမှၲု ထွီဟူး နၲုၤ။
\v 16 မၤနရဴ ဟၴၤခၳၤ မှၴၤစွှိ ပှၴ ပြှဲၤမဴၤ နၲုၤတၲၤပြှဲၤ။ ဘီ ထၴူးအိၤ ဒၲ ပျှူၤ ကှူးကၳး ထၴၤ ရဴ အၤ ထွီဟူး အၤခဲးနၲုၤ, ဟၴၤခၳၤ အယးမိး အၤကှူးကၳး ရဴ အၤ စွီအိး နှၲုးကူး လှဴး ထၴူးယၴးနၲုၤ တၤဟၴၤ ပြဲ။
\v 17 ပျှူၤ ယၴးတၲၤဘိး သဲပျဴၤဒၳၤ ပြှဲၤမဴၤ နၲုၤတၲၤပြှဲၤ အၤခၳၤအၤခၴူး, အၤ ထၴၤစၲု တၤဖးကူး ရဴ အၤ ကှံ စၲုဆ ကှၲုးကၴၤ န ပြှဲၤမဴၤ အၤဖၳအၤလှၴူၤ ဒၲ အၤ အိၤကူး နၲုၤတၤဟၴၤ။ အၤ အိၤကူး ယၴးတၤဟၴၤ နၲုၤမၤ ကၤယး ဒၲ အၤ နှီဒး စဴမၤရူၤ မၴၤကူးငှိ နၲုၤတၤဟၴၤ န ကၤယး ဒၲ အၤစဴ န အၤ တှဲၤခူသဲ ဒၲ ယၴၤဆၳူ ဒၴူလှၲုးကူး လၳး နၲုၤတၤဟၴၤ ဟဴ။
\v 18 ရဴ ပျှူၤ ယၴးတၲၤဘိး စၲု ကၤထဴၤအိၤ ဘီ ထၴူးဒၳၤတၤဗှၤ အၤထံး နၲုၤ။
\c 13
\s1 တှဲၤမှီၤတှဲၤမှူ နၴူးဒှၲုး
\p
\v 1 ဘီနၲုၤအၤခဲး, ဗး မူထၴူၤ တှဲၤမှီၤတှဲၤမှူ တၲၤဒှၲုး အိၤ ဒၲ ထၴူးဒၳၤတၤဗှၤ အၤကၳး ရဴ အၤ ဟူးထူၤ။ အၤနှဴၤ အိၤ အၤဖူးဆၴူ, အၤ ခၳၤကျဴအိၤ သၲုးသိူတၲၤမၴး, အၤနှဴၤ ပွှိး꤮ တၲၤဘိး နၲုၤ, အၤ ခၳၤကျွှိးထဲး အိၤလှဴးပျီး, ထၲုးရဴ ဒၲ အၤခၳၤကျဴ ပွှိးတၲၤမၴး အၤလှိၤနၲုၤ အၳး ရး အိၤလှဴးပျီး လၳးမွှီၤ န တှဲၤပၤစှၴူအီၤဆၴူ စဴမၤရူၤ ဖၳနၲုၤ။
\v 2 တှဲၤမှီၤတှဲၤမှူ ယၴးတၲၤဒှၲုး နၲုၤ, အၤသူန ဖှၲုးခီးကြီဖၳ, အၤခးဒှၲုၤ နၲုၤ အၤသူန ထၴး ခးဒှၲုၤ ရဴ အၤကှူးကၳး နၲုၤ အၤသူန အယးသီး ကှူးကၳး။ ပျှူၤ နၲုၤတၲၤဘိး ဒၴူ တှဲၤမှီၤတှဲၤမှူ နၲုၤတၲၤဒှၲုး န အၤ တှဲၤပြှိၤတှဲၤပြှူး န အၤ လှၴအိၤနူး မှဒံၤ စဴဖူၤ ခၳၤကျူထဲး ထူၤလၲး ယၴးနၲုၤ န တၤရၴူးဆိူၤဆဴး ဒၲ အၤ ကှံ ပၲတှဲၤ အၤညၴး တၤဟၴၤ။
\v 3 တှဲၤမှီၤတှဲၤမှူ အၤခၳၤကျဴ သၲုးသိူတၲၤမၴး အၤကျဲး တၲၤမၴးနၲုၤ အၤ စၲၤ န အၤ ဘဲၤ တၤမဲၤနဴ ရဴ အၤ ဖံၤသၴူး တၤလီ ထၲုး စဴဟဴ နၲုၤ, မၤနရဴ အၤ တှဲၤစၳၤတှဲၤထူး တၤဟၴၤနၲုၤ, အၤရှီၤ ကှၤခၴူး လှဴး ထၲုးဟဴ။ ရဴ ဟၴၤခၳၤဆီးဘၤလှဴး ခၴူသၳၤခၴူသဲ ရဴ ကြွိးကှၲုး တှဲၤမှီၤတှဲၤမှူ နၲုၤတၲၤဒှၲုး အၤခၴူး။
\v 4 ပျှူၤ နၲုၤတၲၤဘိး ယိး ဒၴူ ထၲုးဟဴ အၤ တၤရၴူးဆိူၤဆဴး န တှဲၤမှီၤတှဲၤမှူ နၲုၤတၲၤဒှၲုး အၤခၳၤအၤခၴူး, ကၤယး ပွှိး꤮ တၲၤပြှဲၤ စဴဘၳၤစဴဘဲးထူၤ လှဴးပျီး လၳး။ အဲၤသီး စဴဘၳၤစဴဘဲးထူၤ နှီကှၲုး တှဲၤမှီၤတှဲၤမှူ ရဴ အၤ ဟၴ လၤဟူး န, “ကၤယး ဒၲ အၤသူန တှဲၤမှီၤတှဲၤမှူ ယၴးနၲုၤမၤ အၤအိၤ ဟဲး? မၤအၳးပၴး တၲၤပြှဲၤ ဆဆံၤ ဘံၤ အဲၤ ပၴး?”
\v 5 တှဲၤမှီၤတှဲၤမှူ ယၴးတၲၤဒှၲုး နၲုၤ, အၤ နှီဘဲၤ အၤဆၲုအၤခဲး ရူ ဒၲ အၤ ကှံ ဟၴဘဲၤ ထူၤလၲးနှီ အၤနှၴ ရဴ အၤ ကှံ ပၤစှၴူအီၤဆၴူ စဴမၤရူၤ, ထၲုးတိၤ အၳး ဒၴူ လၳး ဒၲ အၤ ကှံ နဴးအၴၤ အၤ တၤရၴူးဆိူၤဆဴး လွှီးဆၴူး န နၴူးလဲး ပှး။
\v 6 အၤ စထူၤ အီၤဆဴးအီၤဘၤ စဴမၤရူၤ န စဴမၤရူၤ အၤမွှီၤ, ထၲုးတိၤ အၤ အီၤဆဴးအီၤဘၤ တှၲု စဴမၤရူၤ လှၴအိၤခးလှၴ န လှဴး꤮ ကၤယး ဒၲ အၤ အိၤ ဒၲ မှဴခၳၤနၲုၤ တၤဟၴၤ။
\v 7 အၤ နှီဘဲၤ အၤဆၲုအၤခဲး ရူ ဒၲ အၤ ကှံ ဆ စဴမၤရူၤ အၤ ကၤယး ဘဲမှၳၤ ရဴ အၤ ကှံ မှၴၤပၴကူး အဲၤသီး ပှး, ရဴ အၳး ကှံ ဒၴူ အဲၤ တၤရၴူးဆိူၤဆဴး ဒၲ အၤ ကှံ ပၲနှီ လှဴးအၳး ပွှိးတၲၤမှၲု, ကၤယး ပွှိးတၲၤမှၳၤ, န လှဴး꤮ ကၤယး ဒၲ အၤ ဟၴဘဲၤ ငှိ အီးတၴးတၴး꤮ ဘဲၤဘဲၤ န မၴူးစၲၤ အီးတၴးတၴး꤮ ဘဲၤဘဲၤ နၲုၤတၤဟၴၤ ပှး။
\v 8 လှဴး꤮ ကၤယး ဒၲ အၤ အိၤ ဒၲ ဟၴၤခၳၤယၴး ပွှိး꤮ တၲၤပြှဲၤ နၲုၤ, အၤ ကှံ စဴဘၳၤစဴဘဲးထူၤ လှဴး လၳး ပှး။ စထူၤ ဒၲ အၳး ဘူလှူၤလၳ ဟၴၤခၳၤ အၤခဲးပး, ကၤယး ဒၲ အၤ အိၤထွှိးပြှဲၤ ဒၲ ဟၴၤခၳၤ ယၴးတၤဟၴၤ ရဴ အၳး ရးအိၤတှၲကှၲုး ဟီ အဲၤသီးမွှီၤ ဒၲ သီမှီဖၳ နၲုၤတၲၤဒှၲုး အၤ လီၤထွှိးပြှဲၤ အၤကၳး ဟီတိၤ တၤဟၴၤနၲုၤ, အၤ ကှံ စဴဘၳၤစဴဘဲးထူၤ လှဴး လၤဟူး တှဲၤမှီၤတှဲၤမှူ ယၴးတၲၤဒှၲုး။ သီမှီဖၳ နၲုၤတၲၤဒှၲုး မၤ မှဟဴ အၳး မှၴၤသၴူး အဲၤနၲုၤ တၲၤပြှဲၤ ဟဴ။
\p
\v 9 ဖၳနၲုၤရဴ သီးခးလဲၤ ကီၤအိၤ ရဴ နှီဒး လၤဟူး နီ꤮။
\q1
\v 10 ကၤယး တၲၤပြှဲၤပြှဲၤ ဒၲ အၳး တၤဇၴူၤအိၤနှၴၤ ထၲုးဟဴ လၳး ဒၲ အၳး ကှံ ပှံ ဒဴတှး အဲၤ ဒၲ အၤပှိၤကၳး ဟၴနၲုၤ, အၳး ဘဲၤ ပှံ ဒဴတှး နူး အဲၤ ပှး။ ကၤယး တၲၤပြှဲၤပြှဲၤ ဒၲ အၳး တၤဇၴူၤအိၤနှၴၤ ထၲုးဟဴ လၳး ဒၲ အၳး ဘဲၤမှၴၤသၴူး အဲၤ န နဲ ပှး ဟဴနၲုၤ, အၳး ဘဲၤ မှၴၤသၴူး နူး အဲၤ န နဲ ပှး ပြဲ။
\m စဴမၤရူၤ အဲ အၤကၤယး ဒၲ အၤ ကှံ ဘဲၤခူသဲပျဴၤထၳး တှဲၤစှၴူးတှဲၤစှံၤ ရဴ ဘဲၤ စှၳးအၴၤဇှံအၴၤ တှဲၤ အၤညၴးပြဲ။
\s1 တှဲၤမှီၤတှဲၤမှူ အိၤ ဒၲ ဟၴၤလှဲး ဟူးထၴၤ
\p
\v 11 ဖၳနၲုၤထၲုးရဴ ဗး မူထၴူၤ တှဲၤမှီၤတှဲၤမှူ ဒၲ အၤရှၲုၤ တၲၤဒှၲုး အိၤ ဒၲ ဟၴၤလှဲး ဟူးထၴၤ။ ရဴ အၤနှဴၤ အိၤ နၴူးဖူး ရဴ အၤသူန သီမှီ အၤနှဴၤ နၲုၤ, ထၲုးရဴ အၤ ဟၴဘဲၤ သူစဴန ပျှူၤ နၲုၤတၲၤဘိး စဴ။
\v 12 တှဲၤမှီၤတှဲၤမှူ ဒၲ အၤ အိၤ ဒၲ ဟၴၤလှဲး ဟူးထၴၤ ယၴးတၲၤဒှၲုးနၲုၤ, အၤ နဴးအၴၤ လှဴးပျီး စဴ တှဲၤမှီၤတှဲၤမှူ ဒၲ အၤရှၴ နၲုၤတၲၤဒှၲုး အၤ တၤရၴူးဆိူၤဆဴး နၲုၤတၤဟၴၤ ဒၲ လၳးညၴးဟူး သူဖၳ အၳး ကှံ စဴဘဲးထူၤ တှဲၤမှီၤတှဲၤမှူ ဒၲ အၤ ဘဲၤ တၤမဲၤ ထၲုးဟဴ ရဴ အၤရှီၤ ကှၤခၴူးဟဴ နၲုၤ တၲၤဒှၲုး, ရဴ အၤ နဴးဆိူၤ ဟၴၤခၳၤယၴး န လှဴး ကၤယး အိၤ ဒၲ ဟၴၤခၳၤ ယၴးတၤဟၴၤ ကှံ စဴဘဲးထူၤ လၳး။
\v 13 တှဲၤမှီၤတှဲၤမှူ နၴူးဒှၲုး တၲၤဒှၲုး ယၴးနၲုၤ, အၤ မှၴၤလှၲုး ပှၴ အၳး တှဲၤ တၤကျီခိခၴူၤ တၤဟၴၤ။ အၤ နဴး မီၤ ဒၲ မှဴခၳၤ ကှံ ဟူးလှူၤ ဒၲ ဟၴၤခၳၤယၴး ဒၲ အၳး ပွှိး꤮ တၲၤပြှဲၤ အၤ မဲၤသဲၤညၴး စဴ။
\v 14 ထၲုးရဴ ဒၲ အၤ ဒၴူလှၲုး အၤ တှဲၤတၤကျီ ဒၲ တှဲၤမှီၤတှဲၤမှူ ဒၲ အၤရှၴနၲုၤ တၲၤဒှၲုး နဴးမှၴၤ လၳး ဒၲ အၤညၴးဟူး နၲုၤတၤဟၴၤ အၤခၳၤအၤခၴူး, အၤ အီၤလိၤလၤဟိး နှီလှဴး ကၤယး အိၤထွှိးပြှဲၤ ဒၲ ဟၴၤခၳၤ ယၴး တၤဟၴၤ။ တှဲၤမှီၤတှဲၤမှူ နၴူးဒှၲုး တၲၤဒှၲုးယၴး, အၤ နဴးဘူထူၤ အဲၤသီး ပြှဲၤဇှိၤ တၲၤဒှၲုး သူဖၳ အၤ ကှံ မှၴၤလီးမှၴၤတၤခဲး ကှၤခၴူး တှဲၤမှီၤတှဲၤမှူ ဒၲ အၤ ဘဲၤ တၤမဲၤနဴ န နဲ ရဴ အၤ အိၤထွှိးပြှဲၤ ပး နၲုၤတၲၤဒှၲုး။
\v 15 သူဖၳ ပြှဲၤဇှိၤယၴး ကှံ ဟၴဘဲၤစှူ ရဴ အၤ ကှံ မှၴၤသၴူးလှဴး ကၤယး ဒၲ အၤ စဴဘဲးထူၤ ကှၲုး လၳး တိၤ နၲုၤတၤဟၴၤ အၤညၴးနၲုၤ, အၳး ဒၴူ တှဲၤမှီၤတှဲၤမှူ နၴူးဒှၲုး နၲုၤတၲၤဒှၲုး တှဲၤပြှိၤတှဲၤပြှူး ဒၲ အၤ ကှံ အှၲုနှၲုး ထွှိးပြှဲၤစှူ တှဲၤမှီၤတှဲၤမှူ ဒၲ အၤရှၴ နၲုၤ တၲၤဒှၲုး အၤပြှဲၤဇှိၤ နၲုၤ။
\v 16 ကၤယး ဒၲ အၤမွှီၤလၤဒၳၤ တၤဟၴၤ ဘဲၤဘဲၤ, ကၤယး ဒၲ အၳး တၤနှၴၤ ပၤတီ လၳး တၤဟၴၤနၲုၤ ဘဲၤဘဲၤ, ကၤယး ဒၳၤဇှ ဘဲၤဘဲၤ, ကၤယး ဆိးရှူၤ ဘဲၤဘဲၤ, စှံ တၤဟၴၤ ဘဲၤဘဲၤ, ကၤယး နှီဘဲၤ တှဲၤပၤလး တၤဟၴၤ ဘဲၤဘဲၤ, သူဖၳ အဲၤသီး ကှံ နှီဘဲၤ တှဲၤမတှဲၤဒူး တၲၤစၲၤ ဒၲ အၤတၤခၳၤ စဴထွိ အၤလှိၤ, မှတိၤရဴ ဒၲ အၤ မှးထဲလှိၤ အၤညၴးနၲုၤ တှဲၤမှီၤတှဲၤမှူ နၴူးဒှၲုးတၲၤဒှၲုး နၲုၤတၲၤဒှၲုး နဴးဆိူၤ လှဴး အၳး ပွှိး꤮ တၲၤပြှဲၤ။
\v 17 ကၤယး ဒၲ တှဲၤမတှဲၤဒူး အိၤကှၲုးအၳး တိၤ တၤဟၴၤနၲုၤ, အၤ အီၤပြှီၤအီၤဆဲး နှီ ကှၲုးအၳး တိၤ။ တှဲၤမတှဲၤဒူး ယၴးနၲုၤမၤ မှဟဴ တှဲၤမှီၤတှဲၤမှူ အၤမွှီၤ, မှတိၤရဴ တှဲၤဒူမ တၲၤစၲၤ ဒၲ အၤ ဒၴူ လှၲုးထူၤ လၳးမွှီၤ။
\p
\v 18 သူဖၳ သီး ကှံ သဲညၴးပျိး အၤညၴးနၲုၤ, သီး ဘဲၤ လီၤမူး။ ကၤယး တၲၤပြှဲၤပြှဲၤ ဒၲ အၤအိၤ န တှဲၤသီတှဲၤဖဲ ဒၲ အၤ ဒူဘဲၤစှူ တှဲၤမှီၤတှဲၤမှူ အၤ တှဲၤဒူမ ယၴးတၲၤစၲၤ နၲုၤ, နဴးဒူဘဲၤ နှီဒံၤ အဲၤနၲုၤ, မှၴၤတၴးဟၴရဴ တှဲၤဒူမ ယၴးနၲုၤမၤ ပြှဲၤလှၳၤကၤယး အၤလီၤပျဴၤ ဒူမ။ အၤလီၤပျဴၤ ဒူမ ယၴးနၲုၤမၤ ဇှဲၤသၲုးသိူ န ဆၴူးသၲုးသိူ န သၲုးသိူ။
\c 14
\s1 သီမှီဖၳ န အၤ ကၤယး ဘဲမှၳၤ
\p
\v 1 ဘီနၲုၤခဲး, ဗး မူထၴူၤ သီမှီဖၳ နၲုၤတၲၤဒှၲုး ကၤထဴၤအိၤ ဒၲ ဇီအိၤ ဆိၤခၳၤ။ ရဴ အၳး ကၤထဴၤ အိၤတှၲကှၲုး န အဲၤ အၤပြှဲၤ တၲၤသီး န လွှီးသဴ န လွှီးရီ။ ဒၲ ကၤယး ယၴးတၤဟၴၤ အၤ မှးထဲလှိၤ နၲုၤ, အၳး ရးမအိၤ သီမှီ ယၴးတၲၤဒှၲုး အၤမွှီၤ န အၤဖဲး အၤမွှီၤ။
\v 2 ရဴ ဗး နှီဟၲုး တှဲၤပြှၤထူၤ ဒၲ မှဴခၳၤ တၲၤစၲၤ ရဴ အၤ ပြှၤ သူန ထၴူးခိး ဆတှး ထၲုးရဴ ဆၴူၤလှူၤ နၲုၤ။ ထၲုးတိၤ အၤ ပြှၤ သူစဴန အၳး ဒဴၤ ပြှၤရံပြှၤတဲ တီၤ တၤဟၴၤနၲုၤ စဴ။
\v 3 ကၤယး ဒၲ အၳး အီၤထၤကှၤ အဲၤသီး အၤပြှဲၤ တၲၤသီး န လွှီးသဴ န လွှီးရီ ယၴးတၤဟၴၤနၲုၤ, အၤ ကၤထဴၤအိၤ လၤဟူး ဒၲ စဴဖူၤ ခၳၤကျူထဲး ထူၤလၲး န သဲထွှိးပြှဲၤ ယၴး လွှီးဒှၲုး န မှၲုပြံးမှၲုပြှဲ နၲုၤတၤဟၴၤ အၤညၴးဟူး။ အဲၤသီး အီၤရိးလီၤ အၤသဲး တၲၤတှိ ဒၲ အၳး အီၤသိူဘဲၤစှူ ပှၴ ပြဲတံ အဲၤသီး ပြဲ ယၴးနၲုၤ တၲၤတှိ။
\v 4 အဲၤသီး ယၴးတၤဟၴၤ နၲုၤမၤ ပြှဲၤခၳး ဒၲ အၤသဲပျဴၤ မွှိးပျီးသီးပျိၤ ရဴ အၤ အိၤမၴူး တှၲနဴ န ပြှဲၤမဴၤ တိၤ တၤဟၴၤ။ အဲၤသီး မၤ ပြှဲၤခၳးဖၳသဲၤ ဒၲ အၤ စဴစံ တၤဟၴၤ။ သီမှီဖၳ နၲုၤတၲၤဒှၲုး စၲုဘီတၴး꤮ တၲၤဖိၤ ဘဲၤဘဲၤ, အဲၤသီး ကြွိးစၲုကှၲုး လၳးခၴူး။ အဲၤသီး မၤ အၳး အီၤထၤကှၤ ထၲုးဟဴ အဲၤ ဒၲ ဟၴၤခၳၤဖၳ တၤဟၴၤ အၤကျဲး ရဴ အဲၤသီး မၤ ကၤယး တၤဟၴၤ ဒၲ အၳး လၳးထူၤ ရှၴလၲ လၳး ဒၲ စဴမၤရူၤ န သီမှီဖၳ နၲုၤတၲၤဒှၲုး အၤအိၤ ဟဴ။
\v 5 အဲၤသီး ဟၴဘဲၤ လၤဟိး ကှၲုးအၳး တိၤ။ အဲၤသီး တှဲၤသံတှဲၤပျ အိၤကှၲုးအၳး တိၤ နၲုၤမၤ အၳး သဲညၴး။
\s1 တၤနၴဖၳ သဲသၲုး
\p
\v 6 ထၲုးရဴ ဗး မူထၴူၤ တၤနၴဖၳ ဒၲ အၤရှၲုၤတၲၤပြှဲၤ ရဴ အၤ ဇှၲုၤထူၤလၲး ဒၲ မှဴလှဲး ရဴ အၤ ဖၴူဟူးနှီ တှဲၤသဲကြှံးမီၤလၤ တၤစှၳပြှဲၤ အၤရီၤအၤကူး။ ရဴ အၤ ကှံ ဒူဆိၤ သဲညၴးပှၴ ပြှဲၤလှၳၤ ဟၴၤခၳၤဖၳ တၤဟၴၤ န မၴူးစၲၤ ပွှိးတၲၤစၲၤ, န ကၤယး ပွှိးတၲၤမှၲု, န ကၤယး ဒၲ အၤ ဟၴဘဲၤ ငှိ အီးတၴးတၴး꤮ ဘဲၤဘဲၤ န ကၤယး ပွှိးတၲၤမှၳၤ န တှဲၤသဲကြှံးမီၤလၤ ယၴးနၲုၤ ပှး။
\v 7 အၤ အဲထိး ပြှၤဆိူၤ ရဴ အၤ ဟၴ န, “ဘၴၤဇှံဘၴၤညှ စဴမၤရူၤ ရဴ မှၴၤလီးမှၴၤတၤခဲး အဲၤ, မှၴၤတၴးဟၴရဴ ဆၲုခဲး ဟူးတှၲုဟဴ ဒၲ အၤ ကှံ စီၤရူၤ ပြှဲၤလှၳၤ ဟၴၤခၳၤဖၳ ဟဴ။ စဴဘဲးထူၤ မဴး စဴမၤရူၤ ဒၲ အၤ ဘူလှူၤ မှဴခၳၤ န ဟၴၤခၳၤ ထၴူးဒၳၤတၤဗှၤ န ထၴူးထၴၤခၳၤ ယၴးတၤဟၴၤ တၲၤပြှဲၤနၲုၤ။”
\p
\v 8 တၤနၴဖၳ နၴူးပြှဲၤ တၲၤပြှဲၤ ကြွိးဟၴကှၲုး လၳးခၴူး န, “အၤ လၤတှးပြှဴၤကူး ဟဴ, ဗှီးဒၳၤ ဘၤဘၳၤလိၤ လၤတှးပြှဴၤကူး ဟဴ, အၤ နဴးအိး ထၲုးလှဴးဟဴ အၳး န ထၴူးဇှးစူး မှဟဴ သွီၤထၴူးဖဇၴူၤ အၤ တှဲၤသဲဇှံသဲလှဴး မၳးမှူရီၤစှူ ယၴးတၤဟၴၤ နၲုၤဟဴ။”
\p
\v 9 ရဴ တၤနၴဖၳ သၲုးပြှဲၤ တၲၤပြှဲၤ ကြွိးဟၴ ပြှၤထူၤဆိူၤ ကှၲုး တၤနၴဖၳ အၤရှၴ နၲုၤသဲနၴူး အၤခၴူး န, “ကၤယး ဒၲ အၤ စဴဘၳၤစဴဘဲးထူၤ တှဲၤမှီၤတှဲၤမှူ ယၴး န အၤပြှဲၤဇှိၤ ယၴးတၲၤပြှဲၤ နၲုၤတၤဟၴၤ ရဴ အၤ ဖၴူဆံၤ တှဲၤမဒူး ဒၲ အၳး မှၴၤမ ပှၴ အဲၤသီး ဒၲ အၤ မှးထဲလှိၤ နၲုၤတၤဟၴၤ ဘဲၤဘဲၤ, ကီၤမှတိၤရဴ အၳး မှၴၤမ ပှၴ အဲၤသီး ဒၲ အၤ တၤခၳၤလှိၤ နၲုၤတၤဟၴၤ ဘဲၤဘဲၤ,
\v 10 အဲၤသီး အၤနှၴဘူၤစဲၤ နှီဒံၤ အၤ ကှံ အိး ကှၲုး လၤဟူး စဴမၤရူၤ အၤ တှဲၤသဲပျဴၤဒၳၤ အၤထၴူးဇှး ပှး။ အၤ တှဲၤသဲပျဴၤဒၳၤ အၤဘၴး ယၴးတၲၤဘၴး နၲုၤ, အၳး ဇံးနှၲုးဘး န ထၴူးဇှးစူး။ လှဴး꤮ ကၤယး ဒၲ အၤ မှၴၤတှဲၤ ဖၳယၴး တၤဟၴၤနၲုၤ အၤ ဘဲၤ ခူဘဲၤ နူၤစဴ တှဲၤစှၴူးတှဲၤစှံၤ ဒၲ မီၤ ဒၲ အၳး ဆံအံး န ယၤသၳဘူး အၤကၳး ယၴးနၲုၤ ပှး။ အၤ ကှံ ခူစှၴူးခူစှံၤ ဒၲ တၤနၴဖၳ စးဆဲး တၤဟၴၤ န သီမှီ နၲုၤတၲၤဒှၲုး အၤ မဲၤသဲၤညၴး ပှး။
\v 11 မီၤ ဒၲ အၤ အံးကှၳစှၴူး အံးကှၳစှံၤ အဲၤသီး ယၴးနၲုၤ, အၤ ကှံ ခှၲုၤထူၤ တၤစှၳပြှဲၤ တၤလှဲၤကြဲ ပှး။ ကၤယး ဒၲ အၤ စဴဘဲးထူၤ တှဲၤမှီၤတှဲၤမှူ ယၴး, န အၤပြှဲၤဇှိၤ ယၴးတၤဟၴၤ, ထၲုးရဴ အၳးပၴး꤮ ဘဲၤဘဲၤ ဒၲ အၤ ဖၴူဆံၤ တှဲၤမှီၤတှဲၤမှူ အၤ တှဲၤမတှဲၤဒူး ဒၲ အၤအိၤ န လၳးမွှီၤ ယၴးတၤဟၴၤနၲုၤ, မှဴဆဲးကျဲး ဘဲၤဘဲၤ, မှဴခီ ဘဲၤဘဲၤ, တှဲၤစှၴူးတှဲၤစှံၤ ဖွီးဟူးပၴ ပှၴ ပှး ဒၲ အဲၤသီးညၴး တၲၤဖှၲု꤮ တိၤ။”
\v 12 ဖၳနၲုၤရဴ စဴမၤရူၤ အၤကၤယး စးဆဲး ဒၲ အၤ နှီဒး ရဴ အၤ အိၤထွှိးပြှဲၤ ကြွိး ဖၳ စဴမၤရူၤ အၤ တှဲၤဟၴကူး တၤဟၴၤ ရဴ အၤစဴ န ယၴၤဆၳူ တၤဟၴၤနၲုၤ, တိးဘဲၤ ခူ ခူးတှဲၤ။
\p
\v 13 ထၲုးရဴ ဗး နှီဟၲုး တှဲၤပြှၤထူၤ ဒၲ မှဴခၳၤ ရဴ အၤ ဟၴ န, “ရးမကူး ယၴးနၲုၤ, စထူၤ ခိးညှယၴး တှးပျၴၤဟူး နၲုၤ, ကၤယး ဒၲ အၤ သၴူး ဒၲ စဴမၤရူၤ အၤ တှဲၤဖၴူတှဲၤမှၴၤ အၤကၳး တၤဟၴၤနၲုၤ, အၤ ကှံ နှီဘဲၤ တှဲၤဆဴးရီၤ။” ဘူၤစဲၤ အၤ သဲစးဆဲး ဟၴ န, “အၤ မှလၤကိး စဴ။ မှၴၤတၴးဟၴရဴ အဲၤသီး ကှံ အိၤကှၲုကူး လၤဟူး ဟဴ ဒၲ အၤ တှဲၤဖၴူတှဲၤမှၴၤ တၤဟၴၤ အၤကၳး န အၤ တှဲၤစှၴူးတှဲၤစှံၤ တၤဟၴၤ အၤကၳး ဟဴ။ ထၲုးတိၤ အဲၤသီး အၤတှဲၤဖၴူတှဲၤမှၴၤ ဒၲ အၤဘွီအၤတၤရၴူး အိၤ တၤဟၴၤနၲုၤ, အၤ ကှံ ကြွိးကှၲုး အဲၤသီးခၴူး ပှး။”
\s1 ဟၴၤခၳၤ အၤ တှဲၤကဲဘှၲု အၤဆၲုအၤခဲး
\p
\v 14 ဖၳနၲုၤထၲုးရဴ ဒၲခၴူးနၲုၤ ဗး မူထၴူၤ အဴလှၲုဘၳး တၲၤဘၤ, ရဴ ဒၲ အဴလှၲု နၲုၤတၲၤဘၤ အၤလှိၤ နၲုၤ, အၤသူန ကၤယး အိၤနူးအိၤ တၲၤပြှဲၤ ရဴ အၤ ကျွှိးနှီ ခၳၤကျွှိးထဲး တၲၤမၴး ရဴ အၤ ပှံနှီ တၤစၴး ထူးရူ တၲၤဘဲၤ ဒၲ အၤ တၤခၳၤကၳး။
\v 15 ထၲုးရဴ တၤနၴဖၳ ဒၲ အၤရှၲုၤ တၲၤပြှဲၤ အိၤဒၲ တှဲၤလၳးတူးဟိး အၤကၳး ရဴ အၤ ဟူးထၴၤ။ ရဴ အၤ အဲထိးထူၤ ကၤယး အိၤနူးအိၤ ဒၲ အဴလှၲုလှိၤ နၲုၤတၲၤပြှဲၤ န, “နဴးအၴၤ နှဲၤ တၤစၴးနၲုၤ ရဴ ကဲမဴး ဘှၲုနၲုၤ, မှၴၤတၴးဟၴရဴ တိး ကဲ ဘှၲု ဆၲုခဲး တှၲုဟဴ။ ဒၲ ဟၴၤခၳၤ ယၴး, ဘှၲုမီး လှဴးဟဴ။”
\v 16 ယၴးတၲၤဖှၲုရဴ ကၤယး အိၤနူးအိၤ ဒၲ အဴလှၲုလှိၤ နၲုၤတၲၤပြှဲၤ ရှူးတှး အၤတၤစၴး ဒၲ ဟၴၤခၳၤ ရဴ အၤ ကဲကူး ဘှၲု ဒၲ ဟၴၤခၳၤ ယၴးနၲုၤ တၤဟၴၤ။
\p
\v 17 ဖၳနၲုၤထၲုးရဴ ဗး မူထၴူၤ တၤနၴဖၳ ဒၲ အၤရှၲုၤတၲၤပြှဲၤ အိၤ ဒၲ မှဴခၳၤ တှဲၤလၳးတူးဟိး အၤကၳး ရဴ အၤ ဟူးထၴၤ ရဴ အၤ ပှံနှီ ဒၴူကှၲုး တၤစၴး ထူးရူ တၲၤဘဲၤဘဲၤ။
\v 18 ထၲုးရဴ တၤနၴဖၳ ဒၲ အၤရှၲုၤ တၲၤပြှဲၤ ဒၲ အၳး ဒၴူ တှး လၳး တှဲၤမှၴၤ ဒၲ အၤ ဘဲၤ ပၲတၤရီနှီ မီၤ ယၴးတၲၤပြှဲၤနၲုၤ, အၤ အိၤ ဒၲ တှဲၤလၳးရှဲ ခးလှၴ နၲုၤ ရဴ အၤ ဟူးထၴၤ။ ရဴ အၤ အဲထိးထူၤ တၤနၴဖၳ ဒၲ အၤတၤစၴး ထူးရူ အိၤ နၲုၤတၲၤပြှဲၤ ရဴ အၤ ဟၴ လၳး န, “ရှူးတှး နှဲၤ တၤစၴး ထူးရူ ယၴးနၲုၤ, ရဴ ကဲကှၤပျဴ ကူးမဴး ဟၴၤခၳၤ စၤပီူသဲၤ ဒၲ အၤသဲၤ ပှၴ စဴ ယၴးနၲုၤ တၤဟၴၤ, အၤမီး လှဴးဟဴ။”
\v 19 ဖၳနၲုၤ အၤခၳၤအၤခၴူး တၤနၴဖၳ နၲုၤတၲၤပြှဲၤ ရှူးတှး အၤတၤစၴး ဒၲ ဟၴၤခၳၤ ရဴ အၤ ကဲကူး အၤ စၤပီူသဲၤယၴး ထၲုးရဴ အၤ ဗီးနှၲုးကူး ဒၲ အၳး လှၴအီၤဗှီးထၴၤ ထၤထၴူး ဒၲ အၤဒၳၤအၤတၤနူး ဒၲ အၤသူန စဴမၤရူၤ အၤ တှဲၤသဲပျဴၤဒၳၤ ယၴးနၲုၤ အၤကၳး။
\v 20 စၤပီူသဲၤ ယၴးတၤဟၴၤနၲုၤ, အၳး အီၤဗှီး အဲၤသီး ဒၲ လှၴအီၤဗှီးထၴၤ စၤပီူထၴူး အၤခးလှၴ ဒၲ အၤ အိၤ ဒၲ ဗှီးကျဴး နၲုၤ။ လှၴအီၤဗှီးထၴၤ စၤပီူထၴူး အၤခးလှၴ ယၴးနၲုၤ, သွီၤတၤဟၴၤ ထွီထၴၤ စၲုဇၴူၤ တၲၤဇှဲၤ န ဆၴူးလွှီးသိူ န လွှီးမီလၴၤ, ရဴ အၤဇှး နၲုၤ အၤအိၤ ညှးတှံး။
\c 15
\s1 တၤနၴဖၳ သၲုးသိူတၲၤပြှဲၤ။ န တှဲၤစှၴူး သၲုးသိူတၲၤစၲၤ
\p
\v 1 ဖၳနၲုၤထၲုးရဴ ဗး မူထၴူၤ တှဲၤတၤကျီခိခၴူၤ ဒၳၤ꤮ ဒၲ အၤရှၲုၤ တၲၤစၲၤ အိၤလှၲုးထူၤ ဒၲ မှဴလှဲး။ ဗး မူထၴူၤ တၤနၴဖၳ သၲုးသိူတၲၤပြှဲၤ ဒၲ အၤ ပှံမၤ နှီဒၴူ န တှဲၤစှၴူးတှဲၤစှံၤ သၲုးသိူတၲၤစၲၤ။ ယၴးတၤဟၴၤ မၤ တှဲၤစှၴူးတှဲၤစှံၤ ဒၲခၴူး တၤဒံၤလၲ ဟဴ, မှၴၤတၴးဟၴရဴ, ယၴးတၤဟၴၤ ထွှိးထူၤ ထၲုးပှးနၲုၤ, စဴမၤရူၤ သဲပျဴၤဒၳၤ ပှးတိၤဟဴ။
\v 2 ဗး မူထၴူၤ တှဲၤ ဒၲ အၤသူန ထၴူးဒၳၤတၤဗှၤ ဒၲ အၤဆဲကၤလီး ဆီးလှူ တှၲန မီၤ အိၤ တၲၤအဴၤ။ ဗး မူထၴူၤပှိ ကၤယး တၤဟၴၤ ဒၲ အၤ မှၴၤပၴ တှဲၤမှီၤတှဲၤမှူ ယၴးတၲၤဒှၲုး န အၤပြှဲၤဇှိၤ, န အၤလီၤပျဴၤ ဒူမ ဇှဲၤသၲုးသိူ န ဆၴူးသၲုးသိူ န သၲုးသိူ နၲုၤတၲၤဒှၲုး။ အဲၤသီး ကၤထဴၤအိၤ ဒၲ ထၴူးဒၳၤတၤဗှၤ အၤဆဲကၤလီး ယၴး အၤထံး နၲုၤ, ရဴ အၤ ပှံမၤနှီ လၤဟူး တီၤ ဒၲ စဴမၤရူၤ ဒၴူ အဲၤသီး နၲုၤတၤဟၴၤ။
\v 3 ရဴ အဲၤသီး အီၤရိး ထူၤနှီ လၤဟူး စဴမၤရူၤ အၤလၳၤလၴ ခၳးမဴစဲ အၤ တှဲၤအီၤရိး န သီမှီဖၳ အၤ တှဲၤအီၤရိး ယၴး ရဴ အၤ ဟၴ န,
\q1 “စှူ တှဲၤလှဴး꤮ ပျီး အၤ ဘူၤစဲၤ စဴမၤရူၤ꤮ နှဲၤ တှဲၤမှၴၤ တၤဟၴၤနၲုၤ အၤဒၳၤအၤဇှး ရဴ အၤ တၤကျီခိခၴူၤ နူၤစဴ။ နှဲၤ မၤ ထၴူးဖၳကှၴဖၳ တၤဟၴၤ အၤစဴဖူၤ, နှဲၤကျူနှဲၤကျိး သီး တၤဟၴၤ နၲုၤမၤ အၤတိးအၤဘဲၤ အၤစဴအၤတှၴၤ မှလၤကိး စဴ။
\v 4 ကၲ꤮ ဘူၤစဲၤ꤮, အၳး သဲအီၤဆၴး နှဲၤ တိၤ, အၳး မှၴၤလီးမှၴၤတၤခဲး နှဲၤ တိၤ နၲုၤ အၳး အိၤစှူ ပှး စဴ တၲၤပြှဲၤ꤮ တိၤ။ စဴမၤရူၤ စးဆဲး နၲုၤ အၤ အိၤ ပြဲတံ နှဲၤတၲၤပြှဲၤ ပြဲ။ ထၴူးဖၳကှၴဖၳ လှဴး꤮ ပျီး မူထၴူၤ နှဲၤ မှၴၤတှဲၤတိး မှၴၤတှဲၤစဴ အၤခၳၤအၤခၴူး အၤ ဟူး စဴဘၳၤစဴဘဲးထူၤ လှဴး နှဲၤ ပှး။”
\p
\v 5 ထၲုးရဴ ဗး မူထၴူၤ မှဴခၳၤ အၤ တှဲၤလၳးတူးဟိး မှဟဴ ဒၲ တှဲၤအၲးလှူၤ လှၴသံၤဒၳၤကၳး အၤခးလှၴ စးဆဲးလၲအၳး နၲုၤတၲၤဖိၤ လှၳၤမိးထူၤ။
\v 6 ရဴ တၤနၴဖၳ သၲုးသိူတၲၤပြှဲၤ ဒၲ အၤ ပှံမၤ နှီဒၴူ န တှဲၤစှၴူးတှဲၤစှံၤ သၲုးသိူတၲၤစၲၤ ယၴးတၤဟၴၤနၲုၤ, အၤ အိၤ ဒၲ တှဲၤလၳးတူး ဟိးကၳး ရဴ အၤ ဟူးထၴၤ။ အဲၤသီး ကံးသူနှီ ဟၴူၤစှၤ ဘၳးဘပျီး တၤခဲးပျူရၤဆီူ တၤဟၴၤ ရဴ အၤ ဆးဘဴလွိ နှီ လၤဟူး ထဲးဘၤ တၤဘၴူၤဒၳၤ ဒၲ အၤ တၤအိးလှိၤ။
\v 7 ဘီနၲုၤအၤခဲး သဲထွှိးပြှဲၤ လွှီးဒှၲုး အၤကျဲး တၲၤဒှၲုး နၲုၤ, အၤ ဒၴူ တၤနၴဖၳ သၲုးသိူတၲၤပြှဲၤ ယၴးနၲုၤ တၤဟၴၤ န ဘၴးလှဴထဲးဒၳၤ သၲုးသိူတၲၤဘဲၤ ဒၲ အၤ အိၤ ဘး စဴ န စဴမၤရူၤ ဒၲ အၤ အိၤထွှိးပြှဲၤ တၤစှၳပြှဲၤ တၤလှဲၤကြဲ ယၴးတၲၤပြှဲၤ အၤ တှဲၤသဲပျဴၤဒၳၤ စဴ။
\v 8 မီၤ ဒၲ အၤ မှဟဴ စဴမၤရူၤ အၤ တှဲၤလီးတၤခဲး န အၤ တှဲၤပြှိၤတှဲၤပြှူး ယၴးနၲုၤ, အၤ ခှၲုၤတၤအဴး ဘးတၤပီ လှဴးပျီး စဴ ဒၲ တှဲၤလၳးတူးဟိး အၤကၳး။ ထၲုးရဴ တှဲၤစှၴူးတှဲၤစှံၤ သၲုးသိူတၲၤစၲၤ ဒၲ တၤနၴဖၳ ယၴး သၲုးသိူတၲၤပြှဲၤ ဖၴူဟူးနှီ ယၴး အၤ ကီၤ ထၲုးဟီတိၤ ဟၴနၲုၤ, အၳး နှၲုးစှူ ဒၲ တှဲၤလၳးတူး ဟိးကၳး တၲၤပြှဲၤ꤮ တိၤ။
\c 16
\s1 စဴမၤရူၤ အၤ တှဲၤသဲပျဴၤဒၳၤ ဘၴးလှဴဒၳၤ တၤဟၴၤ
\p
\v 1 ထၲုးရဴ ဗး နှီဟၲုး ငှိပြှၤ တၤဗဴတၤသံး ဆိူၤ ဒၲ တှဲၤလၳးတူးဟိး အၤကၳး ရဴ အၤ ဟၴ တၤနၴဖၳ သၲုးသိူတၲၤပြှဲၤ နၲုၤတၤဟၴၤ န, “စၲု ကျှဴးတှး စဴမၤရူၤ အၤ တှဲၤသဲပျဴၤဒၳၤ ဘၴးလှဴဒၳၤ သၲုးသိူတၲၤမၴး ယၴး ဒၲ ဟၴၤခၳၤနၲုၤ။”
\p
\v 2 တၤနၴဖၳ အၤရှၴလၲ တၲၤပြှဲၤ စၲု ကျှဴးတှး အၤ ဘၴးလှဴဒၳၤ ဒၲ ဟၴၤခၳၤ။ ယၴးတၲၤဖှၲုရဴ ကၤယး ဒၲ အၤ ဖၴူဆံၤ တှဲၤမှီၤတှဲၤမှူ အၤ တှဲၤမတှဲၤဒူး ရဴ စဴဘဲးထူၤ လၳးပြှဲၤဇှိၤ ယၴးတၤဟၴၤနၲုၤ, အၤ ထၴၤသီထၴၤဗး ဆိးဖဆိးရှူၤ နူၤစဴ။
\p
\v 3 ထၲုးရဴ တၤနၴဖၳ နၴူးပြှဲၤ တၲၤပြှဲၤ ကျှဴးတှး ကၴၤ အၤ ဘၴးလှဴဒၳၤ ဒၲ ထၴူးဒၳၤတၤဗှၤ အၤကၳး ရဴ ထၴူး တၤဟၴၤ ထွှိးထူၤ သူန ကၤယးသၴူး အၤသွီၤ နၲုၤ။ လှဴး꤮ တှဲၤဖၳတှဲၤလှၴူၤ အိၤ ဒၲ ထၴူးဒၳၤတၤဗှၤ အၤကၳး တၤဟၴၤနၲုၤ အၤ သၴူးကူး လှဴးပျီးစဴ။
\p
\v 4 ထၲုးရဴ တၤနၴဖၳ သၲုးပြှဲၤတၲၤပြှဲၤ ကျှဴးတှး အၤ ဘၴးလှဴဒၳၤ ဒၲ ထၴူးကျိး တၤဟၴၤ န ထၴူးထၴၤခၳၤ တၤဟၴၤ အၤကၳး ရဴ ထၴူး ထွှိးထူၤလှဴး သွီၤ။
\v 5 ရဴ ဗး နှီဟၲုး တၤနၴဖၳ ဒၲ အၤ အိၤပှဴ ထၴူး တၲၤပြှဲၤနၲုၤ အၤ ဟၴ န,
\q1 “ပြှဲၤ ဒၲ အၤစးအၤဆဲး, ပြှဲၤ ဒၲ အၤ အိၤ မၳ꤮ နၳၤခဲး တှၲုခိးညှ ယၴးတၲၤပြှဲၤ, နှဲၤ တှဲၤစီၤရူၤ ယၴးတၤဟၴၤနၲုၤ, အၤစဴအၤတှၴၤ ပြဲ။
\v 6 ဒၲ အဲၤသီး မှၴၤသွီၤလှူၤ မှၴၤသၴူး နှဲၤ ကၤယး န နှဲၤ ပြှဲၤပြှိၤ တၤဟၴၤ အၤခၳၤအၤခၴူး နှဲၤ ဒၴူအိး လှၴူး ကှၤခၴူး ပှၴ ခၴူးသူ ဟဴ အဲၤသီး န သွီၤ ယၴးနၲုၤ ဟဴ။ အဲၤသီး ဘဲၤအိးခၴူး ဖၳယၴး နၲုၤမၤ အၤကဴၤအၤဘဲၤ ပြဲ။”
\m
\v 7 ထၲုးရဴ ဗး နှီဟၲုး ငှိပြှၤထူၤ ဒၲ တှဲၤလၳးရှဲလှိၤ နၲုၤရဴ အၤ ဟၴ န,
\q1 “စှူတှဲၤလှဴး꤮ ပျီး အၤ ဘူၤစဲၤ စဴမၤရူၤ, နှဲၤ တှဲၤစီၤရူၤ ယၴးတၤဟၴၤနၲုၤ အၤစဴအၤတှၴၤ, အၤတိးအၤဘဲၤ မှလၤကိး စဴ။”
\p
\v 8 ယၴးတၲၤဖှၲု ကၴၤ ရဴ တၤနၴဖၳ လွှီးပြှဲၤ တၲၤပြှဲၤ စၲု ကျှဴးတှး ကၴၤ အၤ ဘၴးလှဴဒၳၤ ဒၲ တၤမှဴလှိၤ ရဴ စဴမၤရူၤ နဴးကှၳဆူဟူး တၤမှဴ ရဴ အၤကှၳလွိ လှဴးပျီး ပြှဲၤလှၳၤကၤယး ယၴးတၤဟၴၤ။
\v 9 အဲၤသီး ခူဘဲၤလှဴး တၤမှဴ ကှၳလွိလှဴး အဲၤသီး ရဴ အၤ အီၤဆဴးအီၤဘၤ လၤဟူး စဴမၤရူၤ ဒၲ အၤ တၤရၴူးဆိူၤဆဴး ရဴ အၤ ဒၴူထွှိးထူၤ တှဲၤသၴူးရှသၴူးဒွိး တၤဟၴၤ ယၴးနၲုၤ တၲၤပြှဲၤ။ အဲၤသီး ခူဘဲၤ စဴ ဖၳယၴး တၤဒၲၤရဴ အၤ ပှူယဲဆူၤလှူၤ ကှၤခၴူး လၤဟူး အၤသဲပျဴၤ တိၤ။ ထၲုးတိၤ အၤ မှၴၤလီးမှၴၤတၤခဲး ကှၲုး လၤဟူး အၳး စဴမၤရူၤ တိၤတိၤ။
\p
\v 10 တၤနၴဖၳ ညှးပြှဲၤ တၲၤပြှဲၤ ကျှဴးတှး အၤ ဘၴးလှဴဒၳၤ ဒၲ တှဲၤမှီၤတှဲၤမှူ အၤ ခၳၤကျူထူၤလၲး ယၴးနၲုၤ အၤခၳၤ ရဴ တှဲၤခီ အိၤထူၤ ဒၲ တှဲၤမှီၤတှဲၤမှူ အၤထၴူးအၤကှၴ ကၳး။ ဒၲ အၤ ခူဘဲၤ တှဲၤစှၴူးတှဲၤစှံၤ ယၴး အၤခၳၤအၤခၴူး, အဲၤသီး အှၤ နှီဒၴူ လှဴး လၤဟူး အၤပျှီၤ။
\v 11 ဒၲ အဲၤသီး ထၴၤသီထၴၤဗး ရဴ အၤဆဲး ရှူး လၳး တၤဟၴၤ အၤခၳၤအၤခၴူး, အၤ အီၤဆဴးအီၤဘၤ လှဴး လၤဟူး မှဴခၳၤ အၤ စဴမၤရူၤ ယၴးတၲၤပြှဲၤ။ အၤ ခူဘဲၤ စဴ ဖၳနၲုၤ တၤဒၲၤရဴ အၤ ပှူယဲလှူၤကှၤ လၤဟူး အၤသဲ တိၤ။
\p
\v 12 ထၲုးရဴ တၤနၴဖၳ အၤပြှဲၤ သၲုးသိူ ယၴးတၲၤပြှဲၤ စၲု ကျှဴးတှး ကှၲုးကၴၤ အၤဘၴးလှဴဒၳၤ ဒၲ ထၴူးကျိးဒၳၤ ဒၲ အၳး အဲ န ယၳၤဗၤရၴတီ ယၴးတၲၤဘိး အၤကၳး။ သူဖၳ အၤ ကှံ မှၴၤစွှိ ပှၴ ခွီ ဒၲ စီထၴၤ တၤဟၴၤ ကှံ ဟူး ကျူ အၤညၴးနၲုၤရဴ, ထၴူးကျိးဒၳၤ ယၴးတၲၤဘိး သီကြးကူး ပှၴ အဲၤသီး။
\v 13 ထၲုးရဴ ဗး မူထၴူၤ သဲထွှိးပြှဲၤ မၳးမှူ သၲုးဒှၲုး ဒၲ အၤသူန ဒီၤ တၤဟၴၤ။ ရဴ အဲၤသီး အိၤ ဒၲ ပျှူၤ ကှူးကၳး န တှဲၤမှီၤတှဲၤမှူ ဒၲ အၤရှၴ နၲုၤတၲၤဒှၲုး အၤကှူးကၳး န ပြှဲၤပြှိၤ လၤဟိး မှဟဴ တှဲၤမှီၤတှဲၤမှူ နၴူးဒှၲုး တၲၤဒှၲုး နၲုၤတၲၤပြှဲၤ အၤကှူးကၳး ရဴ အၤ ထၴၤ။
\v 14 အဲၤသီး မၤ ခီးနၴခီးနဴး ဒၲ အၤ မှၴၤစှူ တှဲၤတၤကျီ တၤဟၴၤ။ သဲထွှိးပြှဲၤ ယၴးသၲုးဒှၲုး နၲုၤ အၤ ကှံ ထၴၤစၲု လှဴး ဒၲ ဟၴၤခၳၤ ခွီ တၤဟၴၤ အၤ အိၤ, ရဴ အၤ ကှံ စၲု ထဴပျဴစွီၤစံး လှဴး အဲၤသီး, မှၴၤတၴးဟၴရဴ ဆၴူ꤮ စဴမၤရူၤ ဒၲ အၤ စှူတှဲၤလှဴး အၤ ဘူၤစဲၤ ယၴးတၲၤပြှဲၤ ကှံ စီၤရူၤ အၳး အၤ မှဴညၴးဒၳၤ ပှး တၲၤညၴးနၲုၤ, အဲၤသီး ကှံ ဆ လၤဟူး ဘူၤစဲၤ ပှး။
\p
\v 15 ယၴၤဆၳူခြီ ဟၴ န, “နှီဒး လၤဟူး, ဗး ကှံ ဟူး သူန ပြှဲၤအၴၤဟၲုၤ ဟူး နၲုၤ ပှး။ ကၤယး တၲၤပြှဲၤပြှဲၤ ဒၲ အၤ အိၤ သးကျူး ရဴ အၤ အိၤ တၤရီၤတၤရူး အိၤနှၴၤ အၤ တှဲၤကံးတှဲၤသူ တၤဟၴၤနၲုၤ, အၤ ကှံ နှီဘဲၤ တှဲၤဆဴးရီၤ ပှး။ အဲၤသီး ကီၤ အိၤတၤရီၤတၤရူး အိၤနှၴၤ အၤ တှဲၤကံးတှဲၤသူ ပှး ဟၴရဴ, အဲၤသီး ကှံ စၲု ခးကျှိၤ တိၤ, ထၲုးတိၤ အဲၤသီး ကှံ သဲတၤရှဲး ဒၲ အၳးကျဲး တိၤ။”
\v 16 ဘီနၲုၤအၤခဲး သဲထွှိးပြှဲၤ မၳးမှူ ယၴးသၲုးဒှၲုး နၲုၤ, အၤ နဴးစၲု အိၤပျဴ ခွီ ယၴးတၤဟၴၤ ဒၲ ခးလှၴ တၲၤဖိၤ ဒၲ ဟီဘြၳငှိ ဟၴ န အၤမၴၤကၤဒိၤ။
\p
\v 17 ထၲုးရဴ ဒၲခၴူးနၲုၤ တၤနၴဖၳ အၤပြှဲၤ သၲုးသိူတၲၤပြှဲၤ နၲုၤတၲၤပြှဲၤ စၲု ကျှဴးတှး အၤဘၴးလှဴဒၳၤ ဒၲ ကှၴလၤသဲကျဲး ရဴ ငှိပြှၤထူၤဆိူၤ ဒၲ စဴဖူၤ ခၳၤကျူထဲး ထူၤလၲး ဘီ တှဲၤလၳးတူးဟိး အၤကၳးနၲုၤ ရဴ အၤ ဟၴ န, “အၤ ထၲုးဟဴ,” ဖၳနၲုၤ။
\v 18 ရဴ ဆၴူၤလှီၤဘဴ, မဴကြှဴးမဴငှၲု, ဆၴူၤလှူၤပျှူၤမှၲု, တၤနၴထဴဒီး ဆိူၤဆဴး သီးတၤဟၴၤ အိၤထူၤ လှဴးပျီး စဴ။ စထူၤ ဒၲ အၳး ဘူလှူၤလၳ ပြှဲၤလှၳၤကၤယး တှၲု ဆၲုခဲး ဘီနၲုၤခဲး ပှးနၲုၤ, တၤနၴထဴဒီး ဆိူၤဆဴး သူဖၳနၲုၤ အၤ ထွှိးထူၤ နဴး တၲၤဖှၲု꤮ တိၤ။ ယၴး မၤ တၤနၴထဴဒီး ဒၲ အၤဆိူၤအၤဆဴး လၲ အၳး ဟဴ။
\v 19 ဗှီးဒၳၤ နၲုၤ တၲၤဗှီး လၳၤစကၴူးကူး သၲုးကၴူး ရဴ ထၴူးကှၴ ပွှိးတၲၤဘၤ အၤဗှီး တၤဟၴၤနၲုၤ, အၤ လှၳၤပြၲုလှၳၤပြူးကူး လှဴးပျီး စဴ။ စဴမၤရူၤ တၤနှၴၤထူၤ တှၲု ဗှီးဒၳၤ ဘၤဘၳၤလိၤ ရဴ အၤ ဒၴူ အိး ဗှီးဘၤဘၳၤလိၤ ယၴးနၲုၤ န အၤ တှဲၤသဲပျဴၤဒၳၤ ဆိူၤဆဴး အၤထၴူးဇှး အၤ ဘၴးလှဴယၴး။
\v 20 လှဴး꤮ ကျံတၤဟၴၤ လၤမှၴကူး လှဴးပျီး, ထၲုးရဴ လှဴး꤮ ဆိၤ ယၴးတၤဟၴၤနၲုၤ, မူထၴူၤနဴ ပှးတိၤဟဴ။
\v 21 တၤကြှံၤသဲၤ ပျဴၤဒၳၤ တၲၤမၴး တၲၤမၴး နၲုၤ အၤ ဖံၤ꤮ လှူၤ ထၲုၤ စဴ အၤစွှဲ သၲုးဆၴူး တၤဟၴၤနၲုၤ အၤ အိၤ ဒၲ မှဴခၳၤ စှၴူတှး ရဴ အၤ လၤတှး ဘဲၤစှၴူးဘဲၤစှံၤ နူၤစဴ ကၤယး ယၴးတၤဟၴၤ အၤခၳၤအၤခၴူး အၤ အီၤဆဴးအီၤဘၤ လှဴးပျီး စဴမၤရူၤ။
\c 17
\s1 ဟီၤမဖဲၤမှၲု ဒၲ အၤ မွှီၤလၤဒၳၤ တၲၤပြှဲၤ
\p
\v 1 ယၴးတၲၤဖှၲုရဴ တၤနၴဖၳ သၲုးသိူတၲၤပြှဲၤ ဒၲ အၤ ပှံမၤ နှီဒၴူ ဘၴးလှဴဒၳၤ သၲုးသိူတၲၤဘဲၤ အၤကျဲး တၲၤပြှဲၤနၲုၤ, အၤ ဟူး ဒၲ ဗး အိၤ ရဴ အၤ ဟၴ ဗး န, “ဟူးမဴး ရဴ ဗး ကှံ ဒၴူလှၲုး နှဲၤ န စဴမၤရူၤ ကှံ စီၤရူၤ ဟီၤမဖဲၤမှၲု မွှီၤလၤဒၳၤ ယၴးတၲၤပြှဲၤ ဖၳတၴး ပှး နၲုၤ။ ဟီၤမဖဲၤမှၲု ယၴးတၲၤပြှဲၤ မၤ မှဟဴ ဗှီးဒၳၤဗှီးထၳး ဒၲ အၤ အိၤ ဒၲ လှူးမှၲုဒၳၤ အဲဘိး အၤလှိၤ ယၴးတၲၤဗှီး။
\v 2 ဟၴၤခၳၤ ခွီစဴဖူၤ တၤဟၴၤ စၲုသံစၲုပျ ကှၲုး လၤဟူး န ပြှဲၤမဴၤ ယၴးတၲၤပြှဲၤ။ ထၲုးရဴ ပြှဲၤလှၳၤ ဟၴၤခၳၤဖၳ တၤဟၴၤ အၴၤမှံၤအိးပြူ နှီဒၴူလှဴး အၤနှၴ န ထၴူးဇှး မှဟဴ ပြှဲၤမဴၤ ယၴးတၲၤပြှဲၤ အၤ တှဲၤပၤတပၤတၲး တၤဟၴၤနၲုၤ ဟဴ။”
\p
\v 3 ဒၲ သဲစးဆဲး ဘူၤစဲၤ အၤ တှဲၤမှၴၤစွှိ အၤခၳၤအၤခၴူး, မှဴခၳၤ တၤနၴဖၳ အဲစၲု ဗး ဒၲ ကှၴဆဲးထၴူးကူၤ လှဴတၤမခၳၤ တၲၤဖိၤ။ ဗး စၲု ဘီနၲုၤ တၲၤဖိၤ ရဴ ဗး စၲုမူထၴူၤ ပြှဲၤမဴၤ တၲၤပြှဲၤ အိၤနူးအိၤ ဒၲ တှဲၤမှီၤတှဲၤမှူ လှီၤကၤသွီ နၲုၤတၲၤဒှၲုး အၤခၳၤ။ တှဲၤမှီၤတှဲၤမှူ ယၴးတၲၤဒှၲုး အၤနှၴလှိၤ ဆီးပြှဲၤ လှဴးနၲုၤ, အၳး ရး အိၤ လှဴးပျီး န မွှီၤ ရဴ အၳး ရး အိၤ အၤမွှီၤ န အၤ ပၤစှၴူအီၤဆၴူ စဴမၤရူၤ ဖၳနၲုၤ။ တှဲၤမှီၤတှဲၤမှူ ယၴးတၲၤဒှၲုး နၲုၤ, အၤခၳၤကျဴ အိၤ သၲုးသိူတၲၤမၴး ရဴ အၤနှဴၤ အိၤ စဴ ဖူးဆၴူ စဴ။
\v 4 ပြှဲၤမဴၤ ယၴးတၲၤပြှဲၤနၲုၤ အၤ ကံးသူထူၤ ဟၴူၤစှၤ တၤဖဲၤလဴသဴး န အၤလှီၤ ကၤသွီ ရဴ အၤ တၤရီၤထူၤနှီ အၤနှၴ န ထဲး, လှဴ ငှၳၤဒၳၤပြှီၤဒၳၤ န ပြူးသဲၤ တၤဟၴၤ။ ဒၲ အၤ တၤခၳၤကၳး နၲုၤ, အၤ ပှံ အိၤ နှီဒၴူ ဘၴးလှဴထဲး တၲၤဘဲၤ ရဴ ဘၴးလှဴ ယၴးနၲုၤ အၤ အိၤ ဘးတၤပီ စဴ န တှဲၤဆီဇှဴဆီရှူး တၤဟၴၤ န အၤ တှဲၤပၤတပၤတၲး မၳးမှူရီၤစှူ တၤဟၴၤ စဴ။
\v 5 ဒၲ အၤ မှးထဲလှိၤ နၲုၤ, အၳး ရးအိၤ လၳးမွှီၤ ဒၲ အၤအိၤ န အၤငှိလၤဆ ဒဴအှၲုဒဴဘီ တၲၤပျဴၤ ရဴ အၤ ဟၴ န,
\pc “ဗှီးဒၳၤ ဘၤဘၳၤလိၤ
\pc မှဟဴ လှဴး꤮ ဟီၤမဖဲၤမှၲု တၤဟၴၤ
\pc န ဟၴၤခၳၤ အၤ တှဲၤမၳးမှူရီၤစှူ တၤဟၴၤ အၤမှၲု,”
\p အၳး ရးအိၤ ဖၳနၲုၤ။
\m
\v 6 ရဴ ဗး မူထၴူၤ ပြှဲၤမဴၤ နၲုၤတၲၤပြှဲၤ အိးမှံၤ အၤနှၴ န စဴမၤရူၤ အၤကၤယး ဒၲ အၤစဴ န ယၴၤဆၳူ ရဴ အၳး မှၴၤသၴူး လၳး နၲုၤတၤဟၴၤ အၤသွီၤ။
\p ဘီ ဗး မူထၴူၤ အဲၤ အၤခဲးနၲုၤ, ဗး ခၴူသၳၤခၴူသဲ ကၤနှိ꤮ တိၤ။
\v 7 တၤနၴဖၳ ဆၳၤဒူး ဗး န, “နှဲၤ ခၴူသၳၤခၴူသဲ မှၴၤတၴး?” ဗး ကှံ ဒူဆိၤ ပှၴ နှဲၤ တှဲၤ ဒၲ အၤငှိလၤဆ ဒဴအှၲုဒဴဘီ ဟဴ ပြှဲၤမဴၤ ယၴးတၲၤပြှဲၤ အၤရီၤအၤကူး, ထၲုးရဴ အၤ မှဟဴ တှဲၤမှီၤတှဲၤမှူ ဒၲ အၤအိၤ န အၤခၳၤကျဴ သၲုးသိူတၲၤမၴး ယၴးနၲုၤ တၲၤဒှၲုး န အၤနှဴၤ အိၤ ဖူးဆၴူ ဒၲ အၤ ဆီၤဒူ နှီဒၴူ နၲုၤ တၲၤဒှၲုး အၤရီၤအၤကူး။
\v 8 တှဲၤမှီၤတှဲၤမှူ ဒၲ နှဲၤ မူထၴူၤ ထၲုးဟဴ န တၲၤဖှၲုခဲးနၲုၤ အၤအိၤ ထၲုးဟဴ တၤဒၲၤရဴ ခိးညှယၴး အၤ အိၤ ပှး တိၤ နၲုၤတၲၤဒှၲုး ကှံ အိၤလှၲုးထူၤ ခၴူးသူ ပှး။ အၤ အိၤ ဒၲ ကြဴးကၳးဒၳၤ ကြဴးကၳးဇှး နၲုၤတၲၤကၳး ရဴ အၤ ကှံ ဟူးထၴၤ ပှး။ ရဴ ဘူၤစဲၤ အဲစၲု လၳး ဒၲ တှဲၤစီၤရူၤ အၤခးလှၴ ရဴ အၤ ကှံ မှၴၤပၴူကူး လၳး တၤစှၳပြှဲၤ ပှး။ စထူၤ ဒၲ အၳး ဘူလှူၤလၳ ဟၴၤခၳၤ အၤခဲးပး, ကၤယး ဒၲ အၤ အိၤထွှိးပြှဲၤ ဒၲ ဟၴၤခၳၤ ယၴးတၤဟၴၤ ရဴ အၳး ရးအိၤတှၲကှၲုး ဟီ အဲၤသီးမွှီၤ ဒၲ လီၤထွှိးပြှဲၤ အၤကၳး ဟီတိၤ တၤဟၴၤနၲုၤ, အၤ ကှံ ခၴူသၳၤခၴူသဲ လှဴး လၤဟူး ဘီ အဲၤသီး မူ တှဲၤမှီၤတှဲၤမှူ ယၴးတၲၤဒှၲုး အၤခဲး နၲုၤ ပှး, မှၴၤတၴးဟၴရဴ, တၲၤဖှၲုခဲး နၲုၤ တှဲၤမှီၤတှဲၤမှူ ယၴးတၲၤဒှၲုး ယိး အိၤထွှိးပြှဲၤ ရဴ ခိးညှ ရဴ အၤ အိၤ ပှး တိၤ, မၤနရဴ အၤ ကှံ အိၤလှၲုး ခၴူးသူ ပှး အၤခၳၤအၤခၴူး အဲၤသီး ခၴူသၳၤခၴူသဲ လှဴး လၤဟူး ပြဲ။
\p
\v 9 သူဖၳ နှဲၤ ကှံ သဲညၴး ယၴးနၲုၤ, နှဲၤ တိးဘဲၤ လီၤမူး။ ခၳၤကျဴ သၲုးသိူတၲၤမၴး မၤ အၤ သဲ ဟၴ ဟဴ ဆိၤဖၳ သၲုးသိူတၲၤမၴး ဒၲ ပြှဲၤမဴၤ ယၴးတၲၤပြှဲၤ အိၤနူးအိၤ နှီဒၴူ လၳး နၲုၤတၤဟၴၤ ဟဴ။
\v 10 ခွီစဴဖူၤ သၲုးသိူတၲၤပြှဲၤ꤮ မၤ အၤမှမှ။ ဒၲ အဲၤသီး အၤကျဲးနၲုၤ အၤ တှးကူးဟဴ ညှးပြှဲၤ ဟဴ။ တၲၤပြှဲၤနၲုၤ အၤ ပၲပး တှဲၤ, အၤ အိၤကူးပး တၲၤပြှဲၤ, မၤနရဴ အၤ ဟူး ဟီတိၤ, ဆၴူ꤮ အၤ ဟူး ပှး နၲုၤ အၤ ကှံ ပၲပြဲ တၤပျှၲၤဖၳ ပှး။
\v 11 တှဲၤမှီၤတှဲၤမှူ ဒၲ အၤ အိၤထွှိးပြှဲၤ ထၲုးဟဴ တၲၤဖှၲု ရဴ ခိးညှယၴး အၤ အိၤ ပှး တိၤ နၲုၤတၲၤဒှၲုးနၲုၤ, အဲၤ မၤ မှဟဴ စဴဖူၤ အၤပြှဲၤလွှီးသိူ နၲုၤတၲၤပြှဲၤ ဟဴ။ အဲၤ မၤ အၤ အိၤပှၤတှၲ ကှၲုးဒံၤ ဒၲ စဴဖူၤ သၲုးသိူတၲၤပြှဲၤ နၲုၤတၤဟၴၤ အၤကျဲး။ ဘူၤစဲၤ အဲစၲု လၳး ဒၲ အၤ ကှံ စၲု စီၤရူၤ မှၴၤပၴူကူး လၳး။
\p
\v 12 အၤနှဴၤ အိၤ ဖူးဆၴူ ဒၲ နှဲၤ မူထၴူၤ ထၲုးဟဴ အဲၤနၲုၤ မၤ မှဟဴ စဴဖူၤ အၤပြှဲၤဆၴူ ဒၲ အၤ ပၲ တူၤဟီ ထၴူးကှၴ တိၤ တၤဟၴၤ တၤဒၲၤရဴ အၳး ကှံ ဒၴူ အဲၤသီး တၤရၴူးဆိူၤဆဴး ဒၲ အၤ ကှံ ပၲ ညှၴး မီနီ ဆၴူးသၲုးသိူ ပှး။ အၤ ကှံ ပၲ တှၲကှၲုး တှဲၤ န တှဲၤမှီၤတှဲၤမှူ ဖၳ စဴဖူၤ တၤဟၴၤနၲုၤ ပှး။
\v 13 လှဴး꤮ စဴဖူၤ အၤပြှဲၤဆၴူ ယၴးနၲုၤ, အၤ အိၤ လှဴးပျီး န အၤ တှဲၤတၤဇၴူၤအိၤနှၴၤ ဒၲ အၤ သူလၳး တၤဟၴၤ ရဴ အၤ ကှံ ဒၴူလှူၤကူး အၤ တှဲၤတၤရၴူးပြှိၤပြှူး န အၤ တၤရၴူးဆိူၤဆဴး ဒၲ တှဲၤမှီၤတှဲၤမှူ နၲုၤတၲၤဒှၲုး အၤ တၤခၳၤကၳး ပှး။
\v 14 အဲၤသီး ကှံ ဆ သီမှီဖၳ နၲုၤတၲၤဒှၲုး ပှး, မၤနရဴ သီမှီဖၳ ယၴးတၲၤဒှၲုး ကှံ ဆပၴကူး အဲၤသီး ပှး, မှၴၤတၴးဟၴရဴ သီမှီဖၳ ယၴးနၲုၤမၤ မှ ဘူၤစဲၤ တၤဟၴၤ အၤ ဘူၤစဲၤ, စဴဖူၤ တၤဟၴၤ အၤစဴဖူၤ, ရဴ ကၤယး ဒၲ အၤ အိၤကှၲုး န အဲၤ နၲုၤတၤဟၴၤ မၤ မှဟဴ ကၤယး ဒၲ စဴမၤရူၤ အဲ နူး အဲၤသီး, ထၲုးတိၤ စဴမၤရူၤ နွိထူၤ နူး အဲၤသီး, ထၲုးရဴ အဲၤသီး မၤ ကၤယး ဒၲ အၤစဴ န အၤငှိ တၤဟၴၤ။
\p
\v 15 ရဴ တၤနၴဖၳ ဟၴဆိၤ ဗး န, “လှူးမှၲု အဲဘိး ဒၲ နှဲၤ မူထၴူၤ ဟီၤမဖဲၤမှၲု အိၤနူး ဒၲ အၤခၳၤ နၲုၤ တၤဟၴၤ နၲုၤမၤ မှဟဴ ကၤယး ပွှိး꤮ တၲၤပြှဲၤ, မၴူးစၲၤ ပွှိးတၲၤစၲၤ, န ငှိ ပွှိးတၤငှိ ဒၲ ဟၴၤခၳၤ ယၴးနၲုၤဟဴ။
\v 16 အၤနှဴၤ အိၤ အၤဖူးဆၴူ ဒၲ နှဲၤ မူထၴူၤ ထၲုးဟဴ နၲုၤ န တှဲၤမှီၤတှဲၤမှူ နၲုၤတၲၤဒှၲုး ကှံ သဲတၤခိးကူး ဟီၤမဖဲၤမှၲု နၲုၤတၲၤပြှဲၤ ပှး။ အဲၤသီး ကှံ ဖၴူဖၴၤကူး လှဴးဖၴၤ လၳး လှဴး꤮ တှဲၤ ဒၲ အၤအိၤ န လၳး နၲုၤတၤဟၴၤ ပှး, ရဴ အၤ နဴး အိၤခးကျှိၤကူး လၳး ပှး။ အဲၤသီး ကှံ အၴၤကူး လၳးဇၴူၤ ပှး, ရဴ အၤ ကှံ ဆံအံးကူး လှဴး လၳး န မီၤ ပှး။
\v 17 မှၴၤတၴးဟၴရဴ သူဖၳ အဲၤသီး ကှံ မှၴၤလၲဘးထူၤ စဴမၤရူၤ အၤ တှဲၤတၤဇၴူၤအိၤနှၴၤ ယၴး အၤညၴးနၲုၤ, စဴမၤရူၤ ဆၳၤနှၲုး ထၲုးဟဴ အၤ တှဲၤတၤဇၴူၤအိၤနှၴၤ ယၴး ဒၲ အဲၤသီး သဲပျဴၤကၳး န အဲၤသီး ကှံ သဲပျဴၤအိၤ ဒၴူတှးကူး အၤ တၤရၴူးဆိူၤဆဴး ယၴးနၲုၤ န တှဲၤမှီၤတှဲၤမှူ ဒၲ အၤ ကှံ ပၲ တှၲုဒၲ စဴမၤရူၤ အၤလှးအၤငှိ လၲထူၤဘးထူၤ ဟဴ ပှးနၲုၤ။
\v 18 ပြှဲၤမဴၤ ဒၲ နှဲၤ မူထၴူၤ အဲၤ တၲၤပြှဲၤနၲုၤ မၤ မှ ပြဲ ဗှီးဒၳၤ꤮ နၲုၤတၲၤဗှီး ဒၲ အၤ ပၲ ဟၴၤခၳၤ အၤစဴဖူၤ တၤဟၴၤ နၲုၤပြဲ။”
\c 18
\s1 ဗှီးဘၤဘၳၤလိၤ တှးပြှဴၤကူး
\p
\v 1 ဖၳနၲုၤထၲုးရဴ ဗး မူထၴူၤ တၤနၴဖၳ ဒၲ အၤရှၲုၤ တၲၤပြှဲၤ အိၤ ဒၲ မှဴခၳၤ ဟူးလှူၤ။ အၤ အိၤ န အၤ တှဲၤတၤရၴူးဆိူၤဆဴး ရဴ ဒၲ အၤ တှဲၤတၤခဲးရၤဆိး အၤခၳၤအၤခၴူး ဟၴၤခၳၤ လီးတၤခဲးထူၤ လှဴး ဆီးဘၤ စဴ။
\v 2 အၤ အဲထိး တၤဝဴတၤသံး ဆိူၤ န,
\q1 “အၤ လၤတှးပြှဴၤ ဟဴ, ဗှီးဒၳၤ ဘၤဘၳၤလိၤ လၤတှးပြှဴၤ ဟဴ။ ခိးညှရဴ အၤ ထွှိးကူး ဟဴ ခီးနၴခီးနဴး န လှၲုးနၴ မၳးမှူ တၤဟၴၤ အၤ လှၴအိၤဝိ ဟဴ။ အၤ ထွှိးကူး ဟဴ ထၳၤ ဒၲ အၳး လှၴသဲဇှဴသဲရူး, အၳး လှၴသဲထၴၤသဲဟး တၤဟၴၤ လှၴအိၤဝိ အၤခးလှၴ ဟဴ။
\v 3 မှၴၤတၴးဟၴရဴ ထၴူးကှၴ ပွှိးတၲၤဘၤ အိးထၲုးဟဴ အၤ ထၴူးဇှးစူး မှဟဴ သွီၤထၴူး အၤ တှဲၤသဲဇှံသဲလှဴး မၳးမှူရီၤစှူ တၤဟၴၤ။ ဟၴၤခၳၤ ပွှိးတၲၤဘၤ အၤ ခွီစဴဖူၤ တၤဟၴၤ စၲုသံစၲုပျ လှဴး ဟဴ န ပြှဲၤမဴၤ ယၴးတၲၤပြှဲၤ, ရဴ ဒၲ ဗှီးဘၤဘၳၤလိၤဖၳ တၤဟၴၤ အၤ တှဲၤသဲဇှံ ပၤတပၤတၲး တၤဟၴၤနၲုၤ, အၤ တၤလွိတၤလှၴူၤ ဆံးလံး အၤခၳၤအၤခၴူး, လှဴး꤮ ပြှဲၤ မှၴၤကှံမှၴၤခ တှဲၤ ဒၲ ဟၴၤခၳၤ ယၴးတၲၤဘၤလှဴး နၲုၤ, အဲၤသီး ဒၳၤဇှထူၤသဲး ဟူးလှဴး ဟဴ။”
\p
\v 4 ရဴ ဘီနၲုၤအၤခဲး ဗး နှီဟၲုး ငှိ ဒၲ အၤရှၲုၤ တၲၤမံး ပြှၤထူၤ ဒၲ မှဴခၳၤ ရဴ အၤ ဟၴ န,
\q1 “ဗး ကၤယး ဘဲမှၳၤ သီး꤮, သူဖၳ သီး ကှံ ကြွိးမှၴၤ ကှၲုး တဲး တှဲၤသံ ဖၳ အဲၤ မှၴၤ နၲုၤ တဲးမှၴ, ထၲုးရဴ သူဖၳ သီး ကှံ ခူဘဲၤ တှၲကှၲုး တဲး တှဲၤစီၤရူၤ န အဲၤ တဲးမှၴ နၲုၤ, ထၴၤစၲုကူး ဒၲ ဗှီးယၴး အၤကၳး နၲုၤ။
\v 5 မှၴၤတၴးဟၴရဴ အၤ တှဲၤသံတှဲၤအိၤရၤ တၤဟၴၤနၲုၤ, အၤ အိၤရံၤဒံး စဴ န မှဴခၳၤ, ရဴ ဘူၤစဲၤ စဴမၤရူၤ သဲနှၴထူၤဘဲၤ ဟဴ အၤ စၲုကျူ ဒၲ အၤ မၳးမှူရီၤစှူ နၲုၤတၤဟၴၤ ဟဴ။
\v 6 မှၴၤစှၴူးမှၴၤစှံၤ ကၴၤ မဴး အဲၤ ဖၳ အၤ မှၴၤစှၴူးမှၴၤစှံၤ သီး နၲုၤ, လှဴး꤮ တှဲၤ ဒၲ အၤ မှၴၤစှၴူး ထၲုးဟဴ သီး တၤဟၴၤနၲုၤ, မှၴၤလှၴူး ကှၤခၴူးဆံၤ ကၴၤ မဴး စဴ အဲၤ နၴူးဖှၲု နၲုၤ။ ဘၴးလှဴ ဒၲ အၤ တၤရီၤတၤရူး ပှၴ သီး န ထၴူးဆီပြှၴခၳၤကျဴ နၲုၤတၲၤဘဲၤ နၲုၤ, ဇံးဘးလှၴူး ကှၤခၴူးဆံၤ ပှၴကှၲုး ကၴၤ အဲၤ ဒၲ အၤ ဆဴးလၲကျဴး န ယၴး နၴူးဖှၲု နၲုၤ။
\v 7 ဘ꤮ အၤ ထၳၤသဲလှူၤ နှီဒၴူ အၤနှၴ ရဴ အၤ မှၴၤမှိၤလှူၤ နှီဒၴူဒံၤ အၤနှၴ နၲုၤ, နဴးခူဘဲၤ လှၴူးကှၤခၴူး ဆံၤကှၲုး ကၴၤ မဴး အဲၤ န တှဲၤစှၴူးတှဲၤစှံၤ န တှဲၤသဲပျှဲးနှၴၤဘဲၤ ယၴးနၲုၤ။ အၤ ဟၴလှူၤ နှီဒၴူ အၤနှၴ န, ‘ဗး အိၤနူးအိၤ ဖၳ ခွီမှၲု တၲၤပြှဲၤ, ဗးဗှဲၤ အိၤနဴ ကှၲုးအၳး တိၤ အၤခၳၤအၤခၴူး, ဗး အိၤကြူ နဴ ကှၲုးအၳး တိၤ, ခိးညှယၴး တှးပျၴၤဟူး ပှးမၤ, ဗး အီၤဟဲၤ နဴ ကှၲုးအၳး တိၤ။’
\v 8 ဒၲ အၤ ဟၴ ဖၳနၲုၤ အၤခၳၤအၤခၴူး, တၲၤညၴးညၴး ပှး နၲုၤ, တှဲၤသၴူးရှသၴူးဒွိး ကှံ ဟူးဘဲၤ အဲၤ ပှး, ရဴ အၤ ကှံဆွီကှံဆဲး ပှး, အၤ ကှံငှၲုကှံဟဲၤ ပှး, အၤ ကှံ အိၤဗှီးအိၤကဴး ပှး။ ဘူၤစဲၤ စဴမၤရူၤ ဒၲ အၤ စီၤရူၤ လၳး ယၴးတၲၤပြှဲၤနၲုၤ အၤဆိူၤအၤဆဴး, အၤပြှိၤအၤပြှူး နူၤစဴ အၤခၳၤအၤခၴူး, အၤ အီၤဆံအံးကူး လှဴး လၳး န မီၤ ပှး။”
\p
\v 9 “ဟၴၤခၳၤ ခွီစဴဖူၤ လှဴး꤮ ပျီး ဒၲ အၤ စၲုသံ န ပြှဲၤမဴၤ ယၴးတၲၤပြှဲၤ ရဴ အၤ မှၴၤမှိၤလှူၤ နှီဒၴူ လၤဟူး အၤနှၴ န တှဲၤဒၳၤဇှထူၤသဲး ယၴးတၤဟၴၤနၲုၤ, ဆၴူ꤮ အၤ မူထၴူၤဟဴ မီၤအံးခှၲုၤ တၤအဴးထူၤ ဒၲ ဗှီးကၳးယၴး အၤခဲးပှးနၲုၤ, အၤ ကှံငှၲုကှံဟဲၤ သဲပျှဲးနှၴၤဘဲၤ လှဴးပျီး ပှး။
\v 10 အဲၤသီး သဲအီၤဆၴး န ပှးမၤ အၤ ခူဘဲၤ တှၲကှၲုး တှဲၤစှၴူးယၴး ဟၴၤ꤮ အၤ တၤနှၴၤ လၤဟူး ရဴ အၤ စၲုအိၤ ကၤထဴၤမူ လၤဟူး ဒၲ အၤဇၴူၤ ရဴ အၤ ဟၴ လၤဟူး န,
\q1 ‘ကၲ꤮ အၤ တၤရှဴၤသဲ သၴူးကူး ဟဴ နီ꤮, အၤစှၴူး သၴူးကူးဟဴ နှဲၤ နီ꤮, ကၲ꤮ ဘၤဘၳၤလိၤ, နှဲၤ မၤ ဗှီးဒၳၤဗှီးထၳး, ဗှီးတၤနူး နူၤစဴ တၲၤဗှီး မၤနရဴ စဴမၤရူၤ စီၤရူၤ ပြဲ နှဲၤ တၤပျှၲၤဖၳ ရဴ နှဲၤ ပၴူကူး လှဴး စဴ နီ꤮။’
\p
\v 11 “ပြှဲၤ အီၤပြှီၤအီၤဆဲး တှဲၤ ဒၲ ဟၴၤခၳၤ တၤဟၴၤနၲုၤ, အၤ ကှံငှၲုကှံဟဲၤ နှီဒၴူ လှဴး လၳး ပှး, မှၴၤတၴးဟၴရဴ အၳး အီၤပြှီၤကှၲုး ပှး အဲၤသီး တှဲၤကှံတှဲၤခ တၲၤပြှဲၤ꤮ တိၤ။
\v 12 အဲၤသီး ရံးထဲး, လှဴသၴလှဴပြှိၤ တၤဟၴၤ, ပြူးသဲၤ ငှၳၤဒၳၤပြှီၤဒၳၤ တၤဟၴၤ, အီၤကှဲး ဘပျီး တၤဟၴၤ, အီၤကှဲး တၤဖဲၤလဴသဴး တၤဟၴၤ, အီၤကှဲး လှီၤကၤသွီ တၤဟၴၤ, တၤတှၳဖိး တၤဟၴၤ, သဴၤငှၳၤဒၳၤ ပွှိးတၲၤစၲၤ, တှးတှဲၤ ဒၲ အၳး မှၴၤ အဲၤ န တၤဆူးတၤမူ ပွှိးတၲၤစၲၤ, တှးတှဲၤ ဒၲ အၳး မှၴၤ အဲၤ န သဴၤနှၲုၤမံ ပွှိးတၲၤစၲၤ, တၤလီးဘူး တၤဟၴၤ ဘဲၤဘဲၤ, တှဴထဲ န လှဴဘၳး တၤဟၴၤ ဘဲၤဘဲၤ,
\v 13 အီၤသွီ အၤမီးအၤကြဲး အၤဟိအၤစီး တၤဟၴၤ, တှဲၤနှၲုၤမံနှၲုၤဟဴး တၤဟၴၤ, လှၴဆံအံး နှၲုၤမံ တၤဟၴၤ, ထၴူးဇှး, ထၤထၴူး, ဘှၲုကၳးလး, ဘှၲုကၳးလးမှံၤ, ပှၳ, သီမှီ, တၤသီ, တၤသီလှိ, စှံတၤဟၴၤ န ကၤယး သဲထွှိးပြှဲၤ တၤဟၴၤနၲုၤ အၳး အီၤပြှီၤ ပှး တၲၤပြှဲၤ꤮ တိၤ။
\p
\v 14 “ပြှဲၤ မှၴၤကှံမှၴၤခ တှဲၤ တၤဟၴၤ ကှံ ဟၴ ဗှီးဘၤဘၳၤလိၤ ပှး န, ‘လှဴး꤮ တှဲၤကှံတှဲၤခ အၤရူ ဒၲ နှဲၤ လှၴသဲဇှံသဲလှဴး တၤဟၴၤနၲုၤ, အၤ လၤမှၴကူး လှဴးဟဴ။ ထၲုးရဴ လှဴး꤮ တှဲၤငှၳၤဒၳၤပြှီၤဒၳၤ တၤဟၴၤ န တှးတှဲၤ ဒၲ အၤ တၤခဲး ပျူတွှိ တၤဟၴၤနၲုၤ, အၤ လၤမှၴကူး လှဴး ဟဴဟဴ, ရဴ နှဲၤ မူထၴူၤနဴ ပှး အဲၤ တၲၤဖှၲု꤮ တိၤ။’
\v 15 လှဴး ပြှဲၤမှၴၤကှံမှၴၤခ တှးမှၲုတှးတှဲၤ ဒၲ ဗှီးနၲုၤ တၲၤဗှီး အၤကၳး တၤဟၴၤနၲုၤ, အၤ ဒၳၤဇှထူၤသဲး လှဴးပျီး န ဗှီးနၲုၤ တၲၤဗှီး အၤခၴူး။ အဲၤသီး ကှံ သဲအီၤဆၴး န ပှးမၤ အဲၤသီး ခူဘဲၤ တှၲကှၲုး တှဲၤ န ဗှီးယၴး ပှး ဟၴၤ အၤ တၤနှၴၤ ရဴ အၤ ကှံ စၲု ကၤထဴၤအိၤ တၤဖးဇၴူၤကူး လၤဟူး တၲၤဖိၤ ပှး, ထၲုးတိၤ အဲၤသီး ကှံငှၲုကှံဟဲၤ လၤဟူး ပှး, ရဴ အၤ ကှံ ဟၴ လၤဟူး န,
\q1
\v 16 ‘ကၲ꤮ အၤ တၤရှဴၤသဲ သၴူးကူး ဟဴ နီ꤮, အၤစှၴူး သၴူးကူး ဟဴ နှဲၤ နီ꤮။
\q1 တၲၤဖှၲုခဲးနၲုၤ, နှဲၤ မၤ ဗှီးဒၳၤ ရဴ နှဲၤ လှၴကျိး တၤရီၤ ကံးသူထူၤနှီ နှဲၤနှၴ န ဟၴူၤစှၤ ဘပျီး, ဟၴူၤစှၤ တၤဖဲၤလဴသဴး, ဟၴူၤစှၤ လှီၤကၤသွီ, ထၲုးတိၤ နှဲၤ တၤရီၤထူၤနှီ နှဲၤနှၴ န ထဲး, လှဴသၴလှဴပြှိၤ တၤဟၴၤ န ပြူးသဲၤ ငှၳၤဒၳၤပြှီၤဒၳၤ တၤဟၴၤ။
\q1
\v 17 ခိးညှယၴး စဴမၤရူၤ စီၤရူၤပြဲ နှဲၤ တၤပျှၲၤဖၳ အၤကၳး ရဴ, လှဴး꤮ နှဲၤ တှဲၤဒၳၤဇှထူၤသဲး နၲုၤတၤဟၴၤ လၤမှၴကူး ပှၴလှဴး ဟဴ နှဲၤ။’
\p “လှဴး꤮ သဴၤကျၴူးဒၳၤ ခၳၤကျဴ န ပြှဲၤကြွိး ဆီၤဒူကှၲုး တၤဟၴၤ န ပြှဲၤမှၴၤတှဲၤဖၳ တၤဟၴၤ န လှဴး꤮ ကၤယး ဒၲ အၤရှၲုၤ တၤဟၴၤ ဒၲ အၤ မူပှၳးအၴၤ အၤဟဴကၳးဆဲၤ န တှဲၤစၲုတှဲၤကှၤ ဒၲ ထၴူးဒၳၤတၤဗှၤကၳး ယၴးတၤဟၴၤနၲုၤ, အၤ ကှံ စၲု ကၤထဴၤအိၤ တၤဖးဇၴူၤကူး ပှး။
\v 18 ရဴ ဆၴူ꤮ အဲၤသီး မူထၴူၤ မီၤအံး ခှၲုၤထူၤ အၤခဲးပှးနၲုၤ အၤ ကှံ အဲထိးထူၤ ရဴ အၤ ဟၴ လၤဟူး န, ‘ဗှီး အၤရှၲုၤတၤဟၴၤ ဒၲ အၤသူန ဗှီးယၴး တၲၤဗှီး နၲုၤ အၤအိၤ နဴဟီ တၲၤဗှီး꤮ တိၤ။’
\v 19 အဲၤသီး ကှံ ဒၴူလှၲုး အၤ တှဲၤသဲပျှဲး ရဴ အၤ ကှံ ဖၤထူၤ လၤဟူး ဟၴၤမံၤ ဒၲ အၤ ခၳၤကျဴခၳၤ ပှး, ရဴ အၤ ကှံငှၲုကှံဟဲၤ လၤဟူး ပှး, ရဴ အၤ ကှံ ဟၴ လၤဟူး န,
\q1 ‘ကၲ꤮ အၤ တၤရှဴၤသဲ သဲအီၤဆၴး သၴူးကူး ဟဴ ဗး နီ꤮, ကၲ꤮ အၤစှၴူး သၴူးကူး ဟဴ နှဲၤ နီ꤮။ နှဲၤ မၤ ဗှီးဒၳၤ တၲၤဗှီး ရဴ, လှဴး꤮ ကၤယး ဒၲ အၤ သဴၤကျၴူးဒၳၤ အိၤ ဒၲ ထၴူးဒၳၤတၤဗှၤ အၤကၳး တၤဟၴၤနၲုၤ, အၤ ဒၳၤဇှထူၤသဲး လၤဟူး န နှဲၤတှဲၤ ငှၳၤဒၳၤပြှီၤဒၳၤ အၤခၳၤအၤခၴူး မၤနရဴ, စဴမၤရူၤ စီၤရူၤပြဲ နှဲၤ တၤပျှၲၤဖၳ ရဴ, နှဲၤ ပၴူကူး လှဴး စဴ ဟဴ။
\q1
\v 20 ကၲ꤮ မှဴခၳၤဖၳ သဲကြှံးမဴး လၤဟူး, ကၲ꤮ စဴမၤရူၤ အၤကၤယး သီး, ပြှဲၤဒၲၤညးဖၳ သီး န ပြှဲၤပြှိၤ သီး꤮, ဒၲ အဲၤပၴူအဲၤကူး ဟဴ အၤခၳၤအၤခၴူး, သဲကြှံးမဴး လၤဟူး။ မှၴၤတၴးဟၴရဴ ဒၲ အၤ မှၴၤစှၴူး ထၲုးဟဴ သီး အၤခၳၤအၤခၴူး စဴမၤရူၤ စီၤရူၤဟဴ အဲၤ။’”
\p
\v 21 ဘီနၲုၤအၤခဲး တၤနၴဖၳ ဒၲ အၤ ဟဲးဆိူၤရၴၤဆဴး တၲၤပြှဲၤ ဖၴူဟူးနှီ လှဴဒၳၤ꤮ တၲၤမၴး ဒၲ အၤသူန ကၤဆံၤအီၤဗှီး နၲုၤရဴ အၤ တှတှး ဒၲ ထၴူးဒၳၤတၤဗှၤ အၤကၳး ရဴ အၤ ဟၴ န,
\q1 “ဗှီးဒၳၤ ဘၤဘၳၤလိၤ ယၴးနၲုၤ, အၳး ဘဲၤ တှတှးကူး လၳး သူဖၳ ယၴးနၲုၤ ပှး ရဴ အၳး ကှံ မူထၴူၤ ပှး အဲၤ တၲၤဖှၲု꤮ တိၤ။
\v 22 ပြှဲၤဒဴၤတီၤ တၤဟၴၤ, ပြှဲၤအီၤရိးအီၤရဲၤ တှဲၤတၤဟၴၤ, ပြှဲၤအှၲု တၴးလိ တၤဟၴၤ န ပြှဲၤအှၲု ပှီးကၤလူး တၤဟၴၤနၲုၤ နှီဟၲုးနဴ ပှးတိၤ။ ပြှဲၤမှၴၤတှဲၤဖၳ အီးတၴးတၴး꤮ ဘဲၤဘဲၤနၲုၤ မူထၴူၤနဴ ပှး အဲၤသီး တိၤတိၤ။ ထၲုးရဴ နှီဟၲုးနဴ ပှး ကၤဆံၤအီၤဗှီး ပြှၤ တိၤ။
\v 23 မူထၴူၤနဴ ပှး မီၤလီး ဒၲ နှဲၤကၳး တိၤ။ နှီဟၲုးနဴ ပှး ပြှဲၤခိးမှဲး ခၳးဖဲး ဘဲၤဘဲၤ, ပြှဲၤခိးမှဲး မဴၤမှၲု ဘဲၤဘဲၤ, အၤတၤလှး တိၤ။ နှဲၤ ပြှဲၤမှၴၤကှံမှၴၤခ တှဲၤဖၳ တၤဟၴၤနၲုၤ, အၤ ဒၳၤဇှထူၤသဲး လၲအၳးခိး ရဴ အၤ တၤရၴူးဆိူၤဆဴး လၲအၳးခိး ဒၲ ဟၴၤခၳၤယၴး စဴ။ ထၲုးရဴ ခီးနၴ သရ အၴၤအၳးဇှိၤ အိၤ ဒၲ နှဲၤ ဗှီးကၳး တၤဟၴၤနၲုၤ, ဒၲ အဲၤသီး ယိး အီၤလိၤလၤဟိး ဟၴၤခၳၤဖၳ ယၴးတၤဟၴၤ အၤခၳၤအၤခၴူး, ဟၴၤခၳၤဖၳ တၤဟၴၤ ကှံ ကြွိးသံ ကှၲုးလှဴး နှဲၤ ခၴူး ပှး။
\v 24 ပြှဲၤပြှိၤ တၤဟၴၤ အၤသွီၤ န စဴမၤရူၤ အၤကၤယး တၤဟၴၤ အၤသွီၤ နၲုၤ အၳး မူထၴူၤ အဲၤ ဘီ ဗှီးနၲုၤ တၲၤဗှီး အၤကၳး အၤခၳၤအၤခၴူး, စဴမၤရူၤ စီၤရူၤကူး ဟဴ ဗှီးဘၤဘၳၤလိၤ ဟဴ။ လှဴး꤮ ကၤယး ဒၲ အၳး မှၴၤသၴူး အဲၤသီး ဘီ အၤ အိၤ ပး ဒၲ ဟၴၤခၳၤ ယၴးတၤဟၴၤနၲုၤ, အၳး မူထၴူၤ အဲၤသီး အၤသွီၤ ဘီ ဗှီးနၲုၤ တၲၤဗှီး အၤကၳးနၲုၤ။”
\c 19
\p
\v 1 တှဲၤထွှိးထူၤ ထၲုး ဖၳနၲုၤရဴ ဗး နှီဟၲုး ငှိပြှၤထူၤ တၤဝဴတၤသံး ဆိူၤ ဒၲ မှဴခၳၤ ရဴ အၤ စၲၤ န ကၤယး တၲၤမှၳၤဒၳၤ ဟၴဘဲၤ နၲုၤ, ရဴ အၤ ဟၴ လၤဟူး န,
\q1 “ထၳၤသဲထူၤ လၤဟူး စဴမၤရူၤ! တှဲၤမှၴၤဆီးပျဲကှၤ န တှဲၤလီးတှဲၤတၤခဲး န တှဲၤပြှိၤတှဲၤပြှူး သီးတၤဟၴၤ မၤ ပှဲၤ စဴမၤရူၤ အၤတှဲၤ လှဴး ပြဲ။
\v 2 မှၴၤတၴးဟၴရဴ အၤ တှဲၤစီၤရူၤ သီး တၤဟၴၤနၲုၤမၤ အၤတိးမၤ အၤတိးတိး။ အၤစဴမၤ အၤစဴစဴ။
အၤ စီၤရူၤကူး ထၲုးဟဴ ဟီၤမဖဲၤမှၲု မွှီၤလၤဒၳၤ ဒၲ အၤ မှၴၤပၴူမှၴၤကူး ဟၴၤခၳၤ တၤဟၴၤ န အၤသွီၤထၴူး အၤ တှဲၤသဲဇှံ ပၤတ မၳးမှူရီၤစှူ တၤဟၴၤ နၲုၤတၲၤပြှဲၤ ဟဴ။ အၤ မှၴၤသၴူး စဴမၤရူၤ အၤလၳၤလၴ တၤဟၴၤ အၤခၳၤအၤခၴူး ဘူၤစဲၤ စဴမၤရူၤ မှၴၤလှၴူး ကှၤခၴူး ဆံၤကၴၤ ဟဴ အဲၤ ဟဴ။”
\m
\v 3 အဲၤသီး အဲထိးထူၤ ခၴူးသူ န,
\q1 “ထၳၤသဲထူၤ လၤဟူး စဴမၤရူၤ! မီၤ ဒၲ အၤ အံးကူး ဗှီးဒၳၤ ယၴးတၲၤဗှီး နၲုၤ အၤ ခှၲုၤထူၤ လၤတှံးပး တၲၤဖှၲု꤮ တိၤ, အၤ ကှံ ခှၲုၤထူၤ ဒံၤ အၤစှၳစှၳ အၤထံးထံး နီ꤮။”
\p
\v 4 မှၲုပြံးမှၲုပြှဲ နၴူးဆၴူး န သဲလွှီး န သဲထွှိးပြှဲၤ နၲုၤ လွှီးဒှၲုး နၲုၤ, အၤ ဒငှံၤ စဴဘၳၤစဴဘဲးထူၤ ဘူၤစဲၤ စဴမၤရူၤ ဒၲ အၤ အိၤနူးအိၤ ဒၲ စဴဖူၤ ခၳၤကျူထဲး ထူၤလၲးခၳၤ နၲုၤတၲၤပြှဲၤ ရဴ အဲၤသီး ဟၴ လၤဟူး န,
\q1 “အၤမၴၤ! ထၳၤသဲထူၤ စဴမၤရူၤ!”
\s1 သီမှီဖၳ အၤပွဲၤ ခိးမှဲး
\p
\v 5 ထၲုးရဴ ငှိပြှၤထူၤ ဒၲ စဴဖူၤ ခၳၤကျူထဲး ထူၤလၲးခၳၤ နၲုၤရဴ အၤ ဟၴ န,
\q1 “လှဴး꤮ စဴမၤရူၤ အၤ ပြှဲၤမှၴၤတှဲၤဖၳ တၤဟၴၤ န လှဴး အၤကၤယး ဒၲ အၤအိၤ န အၤ တၤရၴူးဆိူၤဆဴး တၤဟၴၤ ဘဲၤဘဲၤ, အၤအိၤတိၤ တၤဟၴၤ ဘဲၤဘဲၤ, ဒၲ အၤ သဲအီၤဆၴး ဘၴၤဇှံဘၴၤညှ လၳး တၤဟၴၤနၲုၤ, ထၳၤသဲထူၤ လၤဟူး ပှဲၤ စဴမၤရူၤ။”
\p
\v 6 ဘီနၲုၤအၤခဲး ဗး နှီဟၲုး ငှိ ဒၲ အၤ စၲၤ န ကၤယး တၲၤပျၳၤတၲၤဖဲၤ ဟၴဘဲၤ နၲုၤ။ ထၲုးရဴ အၤသူန ထၴူးခိး ထွီဟူး ပြှၤရံပြှၤတဲ နၲုၤ, ရဴ အၤ ပြှၤ တၤပျှဴၤလှဴၤဒဴၤ ဆိူၤ သူစဴန ဆၴူၤလှူၤ တၤဟၴၤနၲုၤ။ ဗး နှီဟၲုး အဲၤသီး ဟၴ န,
\q1 “ထၳၤသဲထူၤ စဴမၤရူၤ, မှၴၤတၴးဟၴရဴ ပှဲၤ ဘူၤစဲၤ စဴမၤရူၤ ဒၲ အၤ စှူတှဲၤလှဴး သဲညၴးတှဲၤပျီး ယၴးတၲၤပြှဲၤနၲုၤ, အၤ ပၲတၤရီ ဟဴ တှဲၤ ဟဴ။
\v 7 ပှဲၤ သဲလှၲုဖဴၤဖံး သဲကြှံးသဲလှဴး မှၴၤလီးမှၴၤတၤခဲးထူၤ ရှိလၳး ပှဲၤ စဴမၤရူၤ ပိ꤮။ မှၴၤတၴးဟၴရဴ သီမှီဖၳ နၲုၤတၲၤဒှၲုး ကှံ တိးဘဲၤ ကှၤ ခိးမှဲး ဆၲုခဲး တှၲုဟဴ။ အၤခိးမှဲး မဴၤမှၲု အိၤ တၤရီၤတၤရူး ပှၴ ဟဴ လၳး ဟဴ။
\v 8 ခိးမှဲး ပြှဲၤမဴၤ ယၴးနၲုၤ အၳး ဒၴူကံးဒၴူသူ လၳး န ဟၴူၤစှၤ ဘပျီး ဘၳးဖှၲု ပျူတၤခဲး ရူ တၲၤဘၤ။”
\m ဟၴူၤစှၤ ဘပျီး ဘၳးဖှၲု ပျူတၤခဲး ရူ မၤ မှဟဴ စဴမၤရူၤ အၤကၤယး တၤဟၴၤ အၤ တှဲၤဖၴူတှဲၤမှၴၤ ဒၲ အၤစဴအၤတှၴၤ တၤဟၴၤနၲုၤ ဟဴ။
\p
\v 9 ထၲုးရဴ တၤနၴဖၳ ဟၴ ဗး န, “ရးမကူး မဴး ယၴးနၲုၤ။ ကၤယး ဒၲ အၳး မၴၤဟူး တှၲကှၲုး လၳး ဒၲ သီမှီဖၳ ယၴးတၲၤဒှၲုး အၤပွဲၤ ယၴးတၤဟၴၤနၲုၤ, အၤ နှီဘဲၤ တှဲၤဆဴးရီၤ။” ထၲုးရဴ တၤနၴဖၳ ဟၴ ပှိ န, “ငှိ ယၴးတၤဟၴၤ မၤ စဴမၤရူၤ အၤလှးအၤငှိ မှလၤကိး စဴ။”
\p
\v 10 ဗး ဒငှံၤလှူၤ ဒၲ အၤညၴးဟူး ရဴ ဗး ကှံရှၴ စဴဘဲးထူၤ လၳး တၤဒၲၤရဴ အၤ ဟၴ ဗး န, “စဴဘဲး တဲး ဗး တဲးမှၴ, ဗး န နှဲၤ န နှဲၤ ပှၲုဗှူ ခြီဖၳ သီး တၤဟၴၤ နၲုၤမၤ ပြှဲၤမှၴၤတှဲၤဖၳ သူလၳး ပြဲ။ ပှဲၤ မၤ ကၤယး တၤဟၴၤ ဒၲ အၤ ခူလှၲုး ပှၴ အၳး န ယၴၤဆၳူ အၤရီၤအၤကူး တၤဟၴၤ ရဴ ပှံမၤနှီ တှဲၤမှတှဲၤစဴ ဒၲ ယၴၤဆၳူခြီ ဒၴူလှၲုးကူး ပှၴ ပှဲၤ ယၴးနၲုၤ။ ဖၳနၲုၤရဴ, စဴဘဲး တဲး အၳး တၲၤပြှဲၤ꤮ တဲးမှၴ, စဴဘဲး ဒၲ စဴမၤရူၤ နၲုၤ။ မှၴၤတၴးဟၴရဴ တှဲၤမှတှဲၤစဴ ဒၲ ယၴၤဆၳူခြီ ဒၴူလှၲုး ပှၴ ယၴးနၲုၤမၤ အၤ သူဟဴ န စဴမၤရူၤ နဴးဟၴဘဲၤ ပြှဲၤပြှိၤ တၤဟၴၤနၲုၤ ဟဴ။”
\s1 ကၤယး ဆီၤဒူ တၤသီဘၳး တၲၤပြှဲၤ
\p
\v 11 ဘီနၲုၤအၤခဲး ဗး မူထၴူၤ မှဴခၳၤ လှၳၤမိးအိၤ ထၲုးဟဴ ရဴ တၤသီဖဲးဘၳး ကၤထဴၤအိၤ ဘီနၲုၤ တၲၤဒှၲုး။ ကၤယး ဆီၤဒူ တၤသီ ယၴးတၲၤပြှဲၤနၲုၤ အၳး အဲ လၳးမွှီၤ န, “စဴ န ငှိ” န “မှၴၤတှဲၤ တိး။” ကၤယး ယၴးတၲၤပြှဲၤနၲုၤ, ဘီ အၤ စီၤရူၤ အၳး အၤခဲးနၲုၤ, အၤ စီၤရူၤ တိး ပြဲ ရဴ အၤ ဆဆံၤ န ပြှဲၤ ဒၲ အၤ သဲထၴၤ လၳး တၤဟၴၤ။
\v 12 အၤ မဲၤသဲၤပျဴၤ ရဴ အၤသူန မီၤ ကှူးထူၤ နၲုၤ, ထၲုးရဴ အၤ ကျွှိးထူၤ အဲနူၤစဴ ခၳၤကျွှိးထဲး, ရဴ အၳး ရးအိၤနှီ အၤမွှီၤ တၲၤပျဴၤ ဒၲ အၤနှၴလှိၤ နၲုၤ တၤဒၲၤရဴ အၳး သဲညၴး တၲၤပြှဲၤ꤮ တိၤ, အၤနှၴ ဘူၤစဲၤ တၲၤပြှဲၤ သဲညၴး တံဒံၤ ပြဲ။
\v 13 စှၤစွှိၤထၳး ဒၲ အၤ သူ နှီဒၴူ ယၴး တၲၤပှံၤနၲုၤ, အၤ ဗီ လှဴးပျီး န သွီၤ။ ရဴ “စဴမၤရူၤ အၤလှးအၤငှိ,” အၳး အဲ လၳးမွှီၤ ဖၳနၲုၤ။
\v 14 မှဴခၳၤ အၤကျၴူးဖၳ တၤဟၴၤ ကံးသူ ထူၤနှီလှဴး ဟၴူၤစှၤ ဘပျီး, ဟၴူၤစှၤဘၳး, ဟၴူၤစှၤ မွှိးပျီး တၤဟၴၤ ထၲုးရဴ ဆီၤဒူ ထူၤနှီ လၤဟူး တၤသီဘၳး ရဴ ကြွိးကှၲုး လၳးခၴူး။
\v 15 နဲ အၤ ထူးရူ ဒၲ အၤ ကှံ မှၴၤပၴကူး လှဴး ထၴူးကှၴ တၤဟၴၤ တၲၤဘဲၤနၲုၤ အၤ အိၤ ဒၲ လၳး ကှူးကၳး ထၴၤ။ ရဴ အၤ ကှံ ပၲ အဲၤသီး န အီၤပှဴၤ တှဴထဲ ပှး။ ရဴ စဴမၤရူၤ ဒၲ အၤ စှူတှဲၤလှဴး သဲညၴးတှဲၤပျီး ယၴးတၲၤပြှဲၤ ကှံ ဒၴူလှၲုး အၤ တှဲၤသဲပျဴၤဒၳၤ ရဴ အၤ ကှံ စီၤရူၤ အဲၤသီး သူန အၳး အီၤဗှီးထၴၤ စၤပီူထၴူး\f + \fr 19:15 \ft အၳး အီၤဗှီးထၴၤ စၤပီူထၴူး နၲုၤမၤ အၤသူန အၳး အီၤဗှီးထၴၤ ထၤထၴူး နၲုၤ။\f* နၲုၤ ပှး။
\v 16 ဒၲ အၤ စှၤစွှိၤထၳး အၤလှိၤ န အၤခူၤလှိၤ နၲုၤ, အၳး ရးအိၤ အၤမွှီၤ တၲၤပျဴၤ န,
\pc “ခွီတၤဟၴၤ အၤခွီ, ဘူၤစဲၤ တၤဟၴၤ အၤဘူၤစဲၤ,”
\m အၳး ရးအိၤ ဖၳနၲုၤ။
\p
\v 17 ဖၳနၲုၤထၲုးရဴ ဗး မူထၴူၤ တၤနၴဖၳ တၲၤပြှဲၤ ကၤထဴၤအိၤ ဒၲ တၤမှဴကၳး ရဴ အၤ စၴူပြၴူး အဲထိးထူၤ လှဴး လှဴး꤮ ထၳၤဖၳဇှၲုဖၳ ဒၲ မှဴလှဲး နၲုၤတၤဟၴၤ ရဴ အၤ ဟၴ န,
\v 18 “သူဖၳ သီး ကှံ ဟူးအၴၤ ကှၲုး လၤဟူး ခွီစဴဖူၤ တၤဟၴၤ အၤဇၴူၤ, ကျၴူးခၳၤကျဴ န ကျၴူးဖၳ တၤဟၴၤ အၤဇၴူၤ, တၤသီ တၤဟၴၤ န ပြှဲၤဆီၤဒူ လၳး တၤဟၴၤ အၤဇၴူၤ, စှံ န ကၤယး ဒၲ အၤ နှီ တှဲၤပၤလး တၤဟၴၤ အၤဇၴူၤ, ကၤယး ဒၲ အၤမွှီၤ လှၲုးထၴူးလှၲုးကှၴ တၤဟၴၤ န ကၤယး ဒၲ အၳး တၤနှၴၤ ပၤတီ လၳး တၤဟၴၤ အၤဇၴူၤနၲုၤ, ဟူးအိၤပျဴ ရှိလှဴးမဴး လၳး ဒၲ စဴမၤရူၤ အၤပွဲၤဒၳၤ အၤကၳးယၴး။”
\p
\v 19 ဘီနၲုၤအၤခဲး ဗး မူထၴူၤ တှဲၤမှီၤတှဲၤမှူ နၲုၤတၲၤဒှၲုး န ဟၴၤခၳၤ ခွီစဴဖူၤ တၤဟၴၤ န အဲၤသီး ကျၴူးဖၳ တၤဟၴၤ အိၤပျဴတှၲ လှဴး လၳး ဒၲ အၤ ကှံ ဆ ကၤယး ဒၲ အၤ ဆီၤဒူ တၤသီ နၲုၤတၲၤပြှဲၤ န အၤကျၴူးဖၳ နၲုၤတၤဟၴၤ။
\v 20 အၳး ပှံနှီကူး တှဲၤမှီၤတှဲၤမှူ နၲုၤတၲၤဒှၲုး ရဴ အၳး ပှံနှီ တှၲရှိ ကှၲုးပှိ န ပြှဲၤပြှိၤ လၤဟိး ဒၲ အၤ မှၴၤလှၲုး ပှၴ အၳး တှဲၤတၤကျီခိခၴူၤ ဒၲ တှဲၤမှီၤတှဲၤမှူ နၲုၤတၲၤဒှၲုး အၤညၴးဟူး နၲုၤတၲၤပြှဲၤ။ ဒၲ အၤ မှၴၤ တၤကျီခိခၴူၤ ပှၴ အၳး အၤခၳၤအၤခၴူး, အၤ အီၤလိၤလၤဟိး လှဴး ကၤယး ဒၲ အၤ နှီဘဲၤ တှဲၤမှီၤတှဲၤမှူ နၲုၤတၲၤဒှၲုး အၤ တှဲၤမှၴၤမမှၴၤဒူး ရဴ အၤ စဴဘဲး လၳး နၲုၤတၤဟၴၤ။ တှဲၤမှီၤတှဲၤမှူ နၲုၤတၲၤဒှၲုး န ပြှဲၤပြှိၤ ဒၲ အၤ အီၤလိၤလၤဟိး အၳး နၲုၤတၲၤပြှဲၤ သဲနၴူး လှဴး အၳး တှတှး ထွှိးပြှဲၤ ကူး အဲၤသီး ဒၲ မီၤအဴၤ ဒၲ အၳး ဆံအံး န ယၤသၳဘူး နၲုၤတၲၤအဴၤ အၤကၳး။
\v 21 လှဴး꤮ အၤ ကျၴူးဖၳ ဒၲ အၤ အိၤကူး တၤဟၴၤနၲုၤ, အၳး မှၴၤသၴူးကူး အဲၤသီး န နဲ ဒၲ အၤ ဟူးထၴၤ ဒၲ ကၤယး ဆီၤဒူ တၤသီ နၲုၤတၲၤပြှဲၤ အၤကှူးကၳး နၲုၤတၲၤဘဲၤ, ရဴ လှဴး꤮ ထၳၤ နၲုၤတၤဟၴၤ ဟူး ကၤလှၳး အီၤဖၲုး အၴၤကဴအိးဘး လှဴး အဲၤသီး ဇၴူၤ။
\c 20
\s1 အၤနၤတၲၤရီ
\p
\v 1 ယၴးတၲၤဖှၲုရဴ ဗး မူထၴူၤ တၤနၴဖၳ တၲၤပြှဲၤ အိၤ ဒၲ မှဴခၳၤ ဟူးလှူၤ ရဴ အၤ ပှံအိၤ နှီဒၴူ ကြဴးကၳးဒၳၤ ကြဴးကၳးဇှး ယၴးတၲၤကၳး အၤသဴထီၤ န ဆၳၤပျၴူၤတှဴထဲဒၳၤ တၲၤဘိး ဒၲ အၤ တၤခၳၤကၳး။
\v 2 အၤ ဟူး ပှံမၤကူး ပျှူၤ မှဟဴ ခီးနၴရီၤစှူ ခၳၤကျဴ ဒၲနၳၤဒၲသၤခဲး နၲုၤတၲၤဘိး။ အဲၤ မၤ အၳး အဲ လၳး န စၴၤထၲၤ။ ရဴ အၤ စဴးကျှဴၤမၤညှၴး လၳး အၤနၤတၲၤရီ။
\v 3 တၤနၴဖၳ နၲုၤတၲၤပြှဲၤ ဗီးတှးကူး လၳး ဒၲ ကြဴးကၳးဇှး နၲုၤတၲၤကၳး အၤကၳး ရဴ အၤ ကှမၤဘီကူး လၳး ရဴ အၤ မှၴၤမမှၴၤဒူး ကူး လၳး။ သူဖၳ အၤ ကှံ စၲု အီၤလိၤလၤဟိး ပှး တဲး မၴူးစၲၤ တၤဟၴၤ တဲးမှၴ နၲုၤ အၤ ဒဴ အိၤဘး လၳး အၤနၤတၲၤရီ။ ရဴ အၤနၤတၲၤရီ ဘးဟဴ ပှး နၲုၤ, အၳး ကှံ ပျွိးထၴၤ ခၴူး လၳး တၤပျှၲၤဖၳ ပှး။
\p
\v 4 ထၲုးရဴ ဗး မူထၴူၤ စဴဖူၤ ခၳၤကျူထဲး ထူၤလၲး တၤဟၴၤ။ ကၤယး အိၤနူးအိၤ ဒၲ ခၳၤကျူထူၤလၲး အၤလှိၤ တၤဟၴၤနၲုၤ, အၳး ဒၴူ အဲၤသီး တၤရၴူးဆိူၤဆဴး ဒၲ အၤ ကှံ စီၤရူၤ အၳး ပှး။ ဗး မူထၴူၤ ကှၲုးပှိ ကၤယး ဒၲ အၤ ခူအၤသဲ န ယၴၤဆၳူ အၤရီၤအၤကူး ရဴ အၤ ဟၴဆိၤဒၲၤညး ပှၴ အၳး စဴမၤရူၤ အၤလှးအၤငှိ တၤဟၴၤ အၤခၳၤအၤခၴူး, အၳး ပှးတှံးကူး အဲၤသီး ကှူးဘိး တၤဟၴၤ အၤ သဲထွှိးပြှဲၤ။ တှဲၤမှီၤတှဲၤမှူ ဘဲၤဘဲၤ, တှဲၤမှီၤတှဲၤမှူ အၤပြှဲၤဇှိၤ ယၴးနၲုၤ ဘဲၤဘဲၤ, အဲၤသီး စဴဘဲးထူၤနဴ ကှၲုးအၳး တိၤ။ တံနၲုၤထၲုးတိၤ တှဲၤမှီၤတှဲၤမှူ နၲုၤတၲၤဒှၲုး အၤ တှဲၤမှၴၤမမှၴၤဒူး ဒၲ အၳး ဘဲၤ မှၴၤမ ဒၲ မှးထဲလှိၤ နၲုၤဘဲၤဘဲၤ, မှတိၤရဴ အၳး ဘဲၤ မှၴၤမ ဒၲ တၤခၳၤလှိၤ နၲုၤဘဲၤဘဲၤ, အၤ ဖၴူဆံၤနဴ ကှၲုးအၳး တှဲၤမှၴၤမမှၴၤဒူး တၲၤစၲၤ꤮ တိၤ။ အဲၤသီး ထွှိးပြှဲၤ ကှၤခၴူး ရဴ အၤ ပၲ တှၲကှၲုး တှဲၤ န ခြီ အၤနၤတၲၤရီ။
\v 5 ယၴးမၤ တှဲၤထွှိးပြှဲၤ အီၤထဴၤ ကှၤခၴူး အၤရှၴလၲ တၲၤဖှၲု ဟဴ။ အၤနၤတၲၤရီ ဘး တူၤဟီတိၤ နၲုၤ, ကၤယး ဒၲ အၤ သၴူး ထၲုးဟဴ ရဴ အၤ အိၤ ပး ဒၲ ဟၴၤလှဲး တၤဟၴၤနၲုၤ, အၤ အီၤထဴၤကှၤ ဟီတိၤ။
\v 6 ကၤယး အိၤတှၲကှၲုး ဒၲ တှဲၤသၴူး အီၤထဴၤကှၤခၴူး ရှၴလၲ ယၴး တၲၤဖှၲု အၤကၳး တၤဟၴၤ နၲုၤမၤ အၤ နှီဘဲၤ တှဲၤဆဴးရီၤ ရဴ အဲၤသီး မၤ ကၤယး စးဆဲးဖၳ တၤဟၴၤ။ အၤ လွိကူး န တှဲၤသၴူး နၴူးဖှၲုတၲၤဖှၲု ဟဴ။ အဲၤသီး ကှံ ထွှိး စဴမၤရူၤ န ခြီ အၤ ပြှဲၤလၳးတူးတှဲၤ တၤဟၴၤ ပှး။ အဲၤသီး ကှံ ပၲ တှၲကှၲုး န ခြီ အၤနၤတၲၤရီ ပှး။
\s1 တှဲၤမှၴၤပၴ ခီးနၴရီၤစှူ ခၳၤကျဴ
\p
\v 7 အၤနၤတၲၤရီ ဘးထူၤ ထၲုးဟဴ ပှး နၲုၤ, အၳး ကှံ ပျွိးထၴၤ ခီးနၴရီၤစှူ ခၳၤကျဴ ဒၲ အၤပှိၤကၳး ပှး။
\v 8 ရဴ အၤ ကှံ ထၴၤစၲု လှဴး ဟၴၤခၳၤ လွှီးကၴူး ရဴ အၤ ကှံ အီၤလိၤလၤဟိး လှဴး မၴူးစၲၤ တၤဟၴၤ ပှး။ အၳး အဲ အဲၤသီး န ကဴဖၳ န မၤကဴဖၳ။ အဲၤသီး ဘဲၤ ထူၤဆတှဲၤ အၤခၳၤအၤခၴူး ခီးနၴရီၤစှူ ခၳၤကျဴ ကှံ အဲ အိၤပျဴတှၲလှဴး အဲၤသီး ပှး။ အဲၤသီး အိၤအဲ သူစဴန လှဴတၤမ ဒၲ ထၴူးဒၳၤတၤဗှၤထံး တၤဟၴၤ နၲုၤ စဴ ပှး။
\v 9 အဲၤသီး ထၴၤစၲု ဒၲ ဟၴၤခၳၤဆီးဘၤ ရဴ စၲုဘဴၤ တၤဗှၤဘီ လှဴး စဴမၤရူၤ အၤကၤယး တၤဟၴၤ န ဗှီး ဒၲ စဴမၤရူၤ မှိၤ နှီဒၴူ လၳး ယၴးတၲၤဗှီး။ မၤနရဴ မီၤ အိၤ ဒၲ မှဴခၳၤ ဟူးလှူၤ အံးကူး လှဴး အဲၤသီး။
\v 10 ခီးနၴရီၤစှူ ခၳၤကျဴ ဒၲ အၤ အီၤလိၤလၤဟိး အဲၤသီး ယၴးတၲၤဒှၲုးနၲုၤ, အၳး ဗီးတှးကူး လၳး ဒၲ မီၤအဴၤ ဒၲ အၳး အီၤဆံအံး န ယၤသၳဘူး ယၴးနၲုၤ တၲၤအဴၤ အၤကၳး။ မီၤယၴး တၲၤအဴၤ နၲုၤမၤ မှဟဴ အၳး လှၴဗီးတှး တှဲၤမှီၤတှဲၤမှူ နၲုၤတၲၤဒှၲုး န ပြှဲၤပြှိၤ လၤဟိး နၲုၤတၤဟၴၤ အၤခးလှၴ နၲုၤ ဟဴ။ ရဴ အဲၤသီး ကှံ ခူဘဲၤ တှဲၤစှၴူးတှဲၤစှံၤ မှဴခီခီ မှဴဆဲးကျဲးကျဲး တၤစှၳပြှဲၤ တၤလှဲၤကြဲ စဴ ပှး။
\s1 တှဲၤစီၤရူၤ ဒၲခၴူး တၤဒံၤ
\p
\v 11 ထၲုးရဴ ဗး မူထၴူၤ စဴဖူၤ ခၳၤကျူဘၳးဒၳၤ ထူၤလၲး တၲၤခၳၤ န ပြှဲၤ အိၤနူး ဒၲ အၤခၳၤ နၲုၤတၲၤပြှဲၤ။ ရဴ မှဴခၳၤ န ဟၴၤခၳၤ လှၳၤကှၲုး စၲုကူး ဒၲ အၤ မဲၤသဲၤညၴး ရဴ အၳး မူထၴူၤနဴ ပှးတိၤဟဴ။
\v 12 ရဴ ဗး မူထၴူၤ ကၤယး ဒၲ အၤမွှီၤ လှၲုးထၴူးလှၲုးကှၴ န ကၤယး ဒၲ အၳး တၤနှၴၤ ပၤတီ လၳး ရဴ အၤ သၴူးထၲုးဟဴ တၤဟၴၤ ကၤထဴၤအိၤ ဒၲ စဴဖူၤ ခၳၤကျူဘၳးဒၳၤ ထူၤလၲး ယၴး အၤညၴးဟူး နၲုၤ။ အၳး ဘမိးထူၤ လီၤတၤဟၴၤ ထၲုးရဴ အၳး ဘမိးထူၤ လီၤ ဒၲ အၤရှၲုၤ တၲၤဘၤ ဒၲ အၳး အဲ န လီၤထွှိးပြှဲၤ ယၴး။ ကၤယးသၴူး ယၴးတၤဟၴၤနၲုၤ, အၳး စီၤရူၤ အဲၤသီး ဖၳ အၤ မှၴၤနဴ ထၲုးဟဴ နၲုၤ န ဖၳ အၳး ရးမအိၤ ဒၲ လီၤယၴး အၤကၳးနၲုၤ တၤဟၴၤ။
\v 13 ထၲုးရဴ ထၴူးဒၳၤတၤဗှၤ ယၴးနၲုၤ အၤ ဒၴူထူၤကှၲုး အၤကၤယး သၴူး ဒၲ အၤ အိၤ ဒၲ အဲၤကၳး နၲုၤ တၤဟၴၤ။ တှဲၤသၴူး အၤမှၲုဖဲး န လှၲုးကှၴနၴဒဴး တၤဟၴၤနၲုၤ, အၤ ဒၴူထူၤကှၲုး လၤဟူး ကၤယးသၴူး အိၤ ဒၲ အဲၤသီးကၳး နၲုၤတၤဟၴၤဟၴၤ။ ရဴ အၳး စီၤရူၤ လှဴး ကၤယး ပွှိး꤮ တၲၤပြှဲၤ ဖၳ အဲၤသီး မှၴၤထၲုးဟဴ တှဲၤနၲုၤ။
\v 14 ထၲုးရဴ ဒၲခၴူးနၲုၤ, တှဲၤသၴူး အၤမှၲုဖဲး န လှၲုးကှၴနၴဒဴး တၤဟၴၤနၲုၤ, အၳး ဗီးတှးကူး အဲၤသီး ဒၲ မီၤအဴၤ အၤကၳး။ မီၤအဴၤ ယၴးမၤ မှဟဴ တှဲၤသၴူး နၴူးဖှၲုတၲၤဖှၲု ဟဴ။
\v 15 ကၤယး တၲၤပြှဲၤပြှဲၤ ဒၲ အၳး ကီၤ မူထၴူၤ အၳး ရးအိၤ အၤမွှီၤ ဒၲ လီၤထွှိးပြှဲၤ ယၴးတၲၤဘၤ အၤကၳး တိၤ ဟၴ နၲုၤ, အၳး ဘဲၤ ဗီးတှးကူး အဲၤ ဒၲ မီၤအဴၤ ယၴးတၲၤအဴၤ အၤကၳး။
\c 21
\s1 မှဴခၳၤသဲး န ဟၴၤခၳၤသဲး
\p
\v 1 ထၲုးရဴ ဗး မူထၴူၤ မှဴခၳၤသဲး န ဟၴၤခၳၤသဲး။ ရဴ မှဴခၳၤလှၴူၤယၴး န ဟၴၤခၳၤလှၴူၤ ယၴးတၲၤဘၤ လၤမှၴကူး လှဴး။ ထၲုးရဴ ထၴူးဒၳၤတၤဗှၤ ယၴးနၲုၤမၤ အၤ အိၤပှး တိၤတိၤ။
\v 2 ဗး မူထၴူၤ ဗှီးစးဆဲး မှဒံၤဟဴ ယၤရၳဆူၤလၴၤ ဗှီးသဲး ယၴးတၲၤဗှီး နၲုၤ, ရဴ အၤ အိၤ ဒၲ မှဴခၳၤ ဒၲ စဴမၤရူၤ အၤ အိၤ ရဴ အၤ ဟူးလှူၤ။ အၳး တၤရီၤတၤရူး ကံးသူ အိၤနှၴၤ ပှၴ လၳး ဖၳ ပြှဲၤခိးမှဲး မဴၤမှၲု တၲၤပြှဲၤ ဒၲ အၤ အိၤပှဴဆံၤ အၤဗှဲၤ နၲုၤ။
\v 3 ဗး နှီဟၲုး ငှိပြှၤဆိူၤ တၲၤမံး ဒၲ စဴဖူၤ ခၳၤကျူထဲး ထူၤလၲး အၤအိၤနၲုၤ, ရဴ အၤ ဟၴ န, “ခိးညှယၴး ဘူၤစဲၤ စဴမၤရူၤ ဟူးအိၤတှၲကှၲုး ဟဴ န ပြှဲၤလှၳၤကၤယး ဟဴ။ အၤ ကှံ အိၤတှၲကှၲုး န အဲၤသီး ရဴ အဲၤသီး ကှံ ထွှိးထူၤ စဴမၤရူၤ အၤကၤယး ပှး။ ဘူၤစဲၤ စဴမၤရူၤ အၤနှၴဘူၤစဲၤ နှီဒံၤ ကှံ အိၤတှၲကှၲုး န အဲၤသီး ရဴ အၤ ကှံ ထွှိး ပှၴ အဲၤသီး ဘူၤစဲၤ ပှး။
\v 4 စဴမၤရူၤ ကှံ ထံသၳးကူး လှဴး အဲၤသီး အၤမဲၤသဲၤထၴူး ပှး။ တှဲၤသၴူး အိၤ ပှး တိၤ။ တှဲၤသဲပျှဲး ဘဲၤဘဲၤ, တှဲၤငှၲုတှဲၤဟဲၤ ဘဲၤဘဲၤ, တှဲၤဆဲးနှၴဆဲးဘူၤ ဘဲၤဘဲၤ အၤ အိၤ ပှး တိၤ။ တှဲၤ ဒၲ အၤ ထွှိးထူၤနဴ ဒၲ ဟၴၤခၳၤ အၤလှၴူၤ ယၴးတၲၤဘၤ တၤဟၴၤနၲုၤ, အၤ အိၤ ပှး တိၤ ဟဴ။”
\p
\v 5 ထၲုးရဴ ပြှဲၤ အိၤနူးအိၤ ဒၲ စဴဖူၤ ခၳၤကျူထဲး ထူၤလၲးခၳၤ နၲုၤတၲၤပြှဲၤ ဟၴ န, “ခိးညှယၴး ဗး မှၴၤသဲး လှဴးဟဴ တှဲၤပွှိးတၲၤစၲၤ။” ရဴ အၤ ဟၴ ကှၲုး ကၴၤ ဗး န, “ရးမကူး တှဲၤ ယၴးတၤဟၴၤနၲုၤ, မှၴၤတၴးဟၴရဴ ငှိယၴး တၤဟၴၤ နၲုၤမၤ အၤစဴအၤတှၴၤ ရဴ လှၴသဲလှဲၤ ဇှံအၴၤနှီ အဲၤ။”
\p
\v 6 ရဴ အၤ ဟၴ န, “အၤ ထၲုးဟဴ, ဗး မၤ အၤရှၴလၲ န အၤနိၤလၲ အၳး ဟဴ။ ဗး မၤ အၤခးဆၴူ န အၤတၤဒံၤ ဟဴ။ ထၴူးထၴၤခၳၤ ဒၲ အၤ ဒၴူ သဲထွှိးပြှဲၤထၴူး တၤစှၳပြှဲၤ နၲုၤ အၤ အိၤ တၲၤအဴၤ။ ကၤယး ဒၲ အၤ သဲအိး တၲၤပြှဲၤပြှဲၤ နၲုၤ, ဗး ကှံ ဒၴူအိးကြး အဲၤ ပှး။
\v 7 ကၤယး တၲၤပြှဲၤပြှဲၤ ဒၲ အၤ မှၴၤပၴ တှဲၤနၲုၤ, အၤ ကှံ နှီဘဲၤ လှဴးလှဴး꤮ တှဲၤယၴး တၤဟၴၤ ဒၲ ဗးအိၤ ပှး။ ဗး ကှံ ထွှိး အဲၤသီး ဘူၤစဲၤ စဴမၤရူၤ ပှး ရဴ အဲၤသီး ကှံ ထွှိး ဗးဖၳ တၤဟၴၤ ပှး။
\v 8 မၤနရဴ ကၤယး ဒၲ အၤ တၤရှၲုၤ တၤဟၴၤ, ကၤယး ဒၲ အၤစဴ န အၤ တှဲၤဇှံတှဲၤညှ တိၤ တၤဟၴၤ, ကၤယး ဒၲ အၤသဲပျဴၤ မၳးမှူ တၤဟၴၤ, ကၤယး ဒၲ အၤ မှၴၤသၴူး ကၤယး တၤဟၴၤ, ကၤယး ဒၲ အၤ စၲုသံ ပြှဲၤမဴၤပြှဲၤခၳး တၤဟၴၤ, ကၤယး ဒၲ အၤ ထွှိး ခီးနၴခီးနဴး သရ အၴၤအၳးဇှိၤ တၤဟၴၤ, ကၤယး ဒၲ အၤ စဴဘဲး ပြှဲၤဇှိၤ တၤဟၴၤ, ရဴ ကၤယး ဒၲ အၤ လၤဟိး အၳး တၤဟၴၤနၲုၤ အၤခးလှၴခးဘူၤ မၤမှဟဴ မီၤအဴၤ ဒၲ အၤ မှ တှဲၤသၴူး နၴူးဖှၲုတၲၤဖှၲု ဒၲ အၳး အီၤဆံအံး အဲၤ န ယၤသၳဘူး ယၴးတၲၤအဴၤ နၲုၤ ဟဴ။”
\s1 ယၤရၳဆူၤလၴၤ ဗှီးသဲး
\p
\v 9 တၤနၴဖၳ သၲုးသိူတၲၤပြှဲၤ ဒၲ အၤ ပှံမၤ နှီဒၴူ ဘၴးလှဴဒၳၤ သၲုးသိူတၲၤဘဲၤ ဒၲ အၤ ဘး န တှဲၤစှၴူးတှဲၤစှံၤ ဒၲခၴူးလၲ သၲုးသိူတၲၤစၲၤ ယၴး အၤကျဲး တၲၤပြှဲၤနၲုၤ, အၤ ဟူး ဒၲ ဗး အိၤ ရဴ အၤ ဟၴ ဗး န, “ဟူးမဴး ရဴ ဗး ကှံ ဇှၳးလှၲုး နှဲၤ န သီမှီဖၳ အၤမၴး ပြှဲၤခိးမှဲး မဴၤမှၲု ယၴးတၲၤပြှဲၤ။”
\v 10 စဴမၤရူၤ အၤ သဲထွှိးပြှဲၤ အိၤကှၲုး န ဗး ရဴ တၤနၴဖၳ တၲၤပြှဲၤ စှဴးစၲု ဗး ဒၲ ဆိၤဒၳၤဆိၤထၳး တၲၤမၴး အၤခၴူး။ ရဴ အၤ ဇှၳးလှၲုး ဗး န ဗှီးယၤရၳဆူၤလၴၤ စးဆဲး ယၴးတၲၤဗှီး။ ဗှီးယၴးနၲုၤ အၤ အိၤ ဒၲ မှဴခၳၤ ဒၲ ဘူၤစဲၤ စဴမၤရူၤ အၤ အိၤ ရဴ အၤ ဟူးလှူၤ။
\v 11 ရဴ ဗှီးယၴးနၲုၤ, အၤ လၲဘး စဴ န စဴမၤရူၤ အၤလီးအၤတၤခဲး စဴ။ ဗှီးယၴးနၲုၤ, အၤ တၤခဲး သူစဴန လှဴ သၲုးလှီၤသၲုးလဲးပျူ ဒၲ အၤငှၳၤဒၳၤပြှီၤဒၳၤ တၲၤမၴးနၲုၤ စဴ, ထၲုးတိၤ အၤ သူစဴန လှဴသၳဘၳး ပျူရၤဆီူ တၲၤမၴး နၲုၤ စဴ။
\v 12 ဗှီးယၴးနၲုၤ အၳး တၴ ထူၤလၲး တၤဗှၤ ဘီ လၳး န အၳးဒၳၤအၳးထူၤလၲး။ ထၲုးရဴ ကၤဒးဒၳၤ အိၤ ဆၴူနၴူးကၳး ရဴ တၤနၴဖၳ အိၤပှဴ နှီဒၴူ အဲၤ ဆၴူသဲနၴူး။ ဒၲ ကၤဒးဒၳၤယၴး အၤလှိၤ နၲုၤ အၳး ရးအိၤနှီ အီၤစၤရှၴလၤဖၳ ဆၴူနၴူးမှၲု ယၴး အၤမွှီၤ။
\v 13 ဒၲ ဗှီးအၳး တၲၤကၴူး န တၲၤကၴူး နၲုၤ ကၤဒးဒၳၤ အိၤသၲုးကၳး။ ဒၲ စီထၴၤ သၲုးကၳး, စီနှၲုး သၲုးကၳး, စီထိး သၲုးကၳး, စီလှူၤ ရဴ သၲုးကၳး။
\v 14 ဗှီးအၳး အၤခးဆၴူ နၲုၤ အၳး ဘူထူၤ လၳး န လှဴဒၳၤ ဆၴူးနၴူးမၴး။ ရဴ ဒၲ လှဴ ယၴးတၤဟၴၤ အၤလှိၤ နၲုၤ အၳး ရးအိၤ အဲၤ န သီမှီဖၳ အၤ ပြှဲၤဒၲၤညးဖၳ ဆၴူသဲနၴူး တၤဟၴၤ အၤမွှီၤ။
\p
\v 15 တၤနၴဖၳ ဒၲ အၤ ဟၴဘဲၤ န ဗး ယၴးတၲၤပြှဲၤနၲုၤ, အၤ ပှံမၤ နှီဒၴူ န အၤလှၴတၴး အီၤပျီထဲး တၲၤဘိး ရဴ အၤ ကှံ တၴးမူ ဗှီး န ဗှီးကၤဒးဒၳၤ တၤဟၴၤ န ဗှီးအၳး တၤဟၴၤ။
\v 16 ဗှီးနၲုၤ အၤနှ အိၤ လွှီးနှ ရဴ အၤထၳး န အၤလှူနၲုၤ အၤ ကြှံၤညှၤ လၳး ပြဲ။ တၤနၴဖၳ တၴးမူ ဗှီးယၴး န အၤလှၴတၴး အီၤပျီထဲး နၲုၤတၲၤဘိး ရဴ အၤထၳးနၲုၤ အၤ အိၤ မီလၴၤ တၲၤရီ ညှးဇှဲၤ, ရဴ အၤလှူနၲုၤ, အၤ ကြှံၤညှၤ သူန အၤထၳး နၲုၤပြဲ။
\v 17 တၤနၴဖၳ တၴးမူ ပှိ ဗှီးအၳး ယၴးနၲုၤ န လှၴတၴး အီၤပျီထဲး နၲုၤတၲၤဘိး ဖၳ ပြှဲၤလှၳၤကၤယး လှၴကျိး တၴးနၲုၤ။ အၤ တၴး ထၲုးဟဴ ရဴ အၤဒှၲုးနၲုၤ အၤ အိၤ တၲၤဇှဲၤ န လွှီးဆၴူး န လွှီးပျှဲ။
\v 18 ဗှီးအၳး နၲုၤ အၳး ဘူ အဲၤ န လှဴသၲုးလှီၤသၲုးလဲး တၤဟၴၤ ထၲုးရဴ ဗှီးနၲုၤ အၳး ဘူ အဲၤ န ထဲး မှလၤကိး စဴ ရဴ အၤ ပျူရၤဆီူ မူထၴူၤ လၳၤပျၳ နှၲုး စဴ ဖၳ လှဴသၳဘၳး နၲုၤ စဴ။
\v 19 ဗှီးအၳး အၤခးဆၴူ နၲုၤ အၳး တၤရီၤ အိၤ အဲၤ န လှဴသၴလှဴပြှိၤ အၤမၴူးမၴူး အၤစၲၤစၲၤ စဴ။ လှဴ ဒၲ အၳး ဘူ လၳး ဒၲ ဗှီးအၳး အၤခးဆၴူ အၤရှၴလၲ တၲၤမၴး နၲုၤမၤ လှဴသၲုးလဲး ရဴ အၳး အဲ န စှစၤပၲၤ, နၴူးမၴးတၲၤမၴး မၤ လှဴတၤဖဲၤ ရဴ အၳး အဲ န စၤဖီရ, သၲုးမၴးတၲၤမၴး မၤ လှဴတၤဖဲၤလှဴၤ ရဴ အၳး အဲ န အၤကၤတှၤ, လွှီးမၴးတၲၤမၴး မၤ လှဴသၲုးလဲး ရဴ အၳး အဲ န အဲမၤရၲၤ။
\v 20 ညှးမၴးတၲၤမၴး မၤ လှဴကၴူၤလူး ရဴ အၳး အဲ န အဴနီစ, အၤမၴး သၲုးသိူ ယၴးတၲၤမၴး မၤ အၤလှီၤ ရဴ အၳး အဲ န ခၤနီၤလၤ, သၲုးသိူတၲၤမၴး နၲုၤတၲၤမၴး မၤ လှဴဘူး, ရဴ အၳး အဲ လၳး န ခြီစၤတိၤလီၤတိၤ, အၤမၴး လွှီးသိူ ယၴးတၲၤမၴး နၲုၤ လှဴသၲုးလဲး ရဴ အၳး အဲ န ဘဲၤရီၤလၤ, လွှီးသိူတၲၤမၴး နၲုၤတၲၤမၴး ရဴ လှဴဘူး ရဴ အၳး အဲ န ထိပၤဇှၤ, အၤမၴး ဆၴူ နၲုၤတၲၤမၴး မၤ လှဴသၲုးလဲး ရဴ အၳး အဲ န ခြီစၤဖြှၤစၤ, ဆၴူတၲၤမၴး နၲုၤတၲၤမၴး မၤ လှဴလှီၤဘူး ရဴ အၳး အဲ န ဟၤစၴၤတၤ, ဆၴူနၴူးမၴး နၲုၤတၲၤမၴး မၤ အၤ တၤဖဲၤလဴသဴး ရဴ အၳး အဲ န အၤမၤထီစၤတှၤ။
\v 21 ကၤဒးဒၳၤ ဆၴူနၴူးဘဲၤ နၲုၤ တၲၤဘဲၤ န ပြူးသဲၤ ငှၳၤဒၳၤပြှီၤဒၳၤ တၲၤပျဴၤ, တၲၤဘဲၤ န ပြူးသဲၤ ငှၳၤဒၳၤပြှီၤဒၳၤ တၲၤပျဴၤ အၳး မှၴၤ အိၤ အဲၤ ဖၳနၲုၤ။ အၳး မှၴၤ အဲၤ ဖၳနၲုၤ အၤခၳၤအၤခၴူး အၤလှဴး ပြူးသဲၤ ငှၳၤဒၳၤ ဆၴူနၴူးပျဴၤ။ ဗှီး အၤကျူ နၲုၤ ထဲး မှလၤကိး စဴ, ရဴ အၤ အိၤလှၲုး ဆဲကၤလီး မူထၴူၤ လၳၤပျၳ စဴ ဖၳ လှဴသၳဘၳး နၲုၤ စဴ။
\p
\v 22 ဒၲ ဗှီးကၳးနၲုၤ ဗး မူထၴူၤ တှဲၤလၳးတူးဟိး အိၤ တၲၤမၴး꤮ တိၤ, မှၴၤတၴးဟၴရဴ ဘူၤစဲၤ စဴမၤရူၤ ဒၲ အၤ စှူတှဲၤ လှဴး꤮ ပျီး ယၴးတၲၤပြှဲၤ န သီမှီဖၳ နၲုၤတၲၤဒှၲုး အၤ အိၤ လၤဟူး ဟဴ ဘီနၲုၤ ရဴ အၳး စဴဘဲးထူၤ ဟဴ အဲၤသီး အၤခၳၤအၤခၴူး, တှဲၤလၳးတူးဟိး လိၤ ပှးတိၤ။
\v 23 စဴမၤရူၤ အၤ တှဲၤလီးတှဲၤတၤခဲး နၲုၤ အၤ လီးတှး ဒၲ ဗှီးကၳး, ရဴ သီမှီဖၳ နၲုၤတၲၤဒှၲုး လီး ပှၴ အဲၤသီး သူန မီၤကဴးနၲုၤ အၤခၳၤအၤခၴူး, ဒၲ ဗှီးကၳး နၲုၤ တၤမှဴ အၤတှဲၤလီး ဘဲၤဘဲၤ, လဲး အၤတှဲၤလီး ဘဲၤဘဲၤ အၤ လိၤ ပှး တိၤ။
\v 24 ပြှဲၤလှၳၤ ဟၴၤခၳၤဖၳ ယၴးတၤဟၴၤနၲုၤ, အၤ ကှံ စၲု န စဴမၤရူၤ န ယၴၤဆၳူ အၤတှဲၤလီး ယၴး ပှး ရဴ ဟၴၤခၳၤ ခွီစဴဖူၤ တၤဟၴၤနၲုၤ အၤ ကှံ ဖၴူဟူးနှၲုးနှီ လၤဟူး အၤ တှဲၤဒၳၤဇှထူၤသဲး ဒၲ ဗှီးကၳး ယၴးနၲုၤ ပှး။
\v 25 ဗှီး ကၤဒးဒၳၤ တၤဟၴၤနၲုၤ အၳး ဘမိးအိၤ လၳး ပွှိး꤮ တၲၤညၴး ပှး။ မှဴခီ အိၤ ပှး တိၤ အၤခၳၤအၤခၴူး, အၳး မှၴၤဘီ လၳး တၲၤဖှၲု꤮ တိၤ။
\v 26 ထၴူးကှၴ အၤ တှဲၤတွှိတှဲၤရူ တၤဟၴၤ န အၤ တှဲၤဒၳၤဇှထူၤသဲး တၤဟၴၤနၲုၤ, အၳး ကှံ ဖၴူဟူးနှၲုး အဲၤ ဘီနၲုၤ ပှး။
\v 27 မၤနရဴ ဒၲ ဗှီးကၳး နၲုၤ တှဲၤ ဒၲ အၤ စးဆဲး တိၤ နၲုၤတၤဟၴၤ နှၲုးနှီ တၲၤစၲၤ꤮ တိၤ။ ကၤယး ဒၲ အၤ မှၴၤ တှဲၤမၳးမှူရီၤစှူ ဘဲၤဘဲၤ, အၤ လၤဟိးလၤဟူၤ တၤဟၴၤ ဘဲၤဘဲၤ, နှၲုးနှီ တၲၤပြှဲၤ꤮ တိၤ။ နှၲုးနှီ ပြဲတံ ကၤယး ဒၲ အၤမွှီၤ အိၤ ဒၲ သီမှီ အၤ လီၤထွှိးပြှဲၤ ယၴးတၲၤဘၤ အၤကၳး နၲုၤတၤဟၴၤ ပြဲ။
\c 22
\p
\v 1 တၤနၴဖၳ ယၴးတၲၤပြှဲၤ ဇှၳးလှၲုး ပှၴ ဗး ထၴူးထွှိးပြှဲၤ အၤထၴူးကျိး ဒၲ အၤ ဆဲကၤလီး မူထၴူၤ နှၲုး လၳၤပျၳ သူစဴန လှဴသၳဘၳး ပျူရၤဆီူ နၲုၤတၲၤဘိး ရဴ အၤ အိၤ ဒၲ စဴမၤရူၤ န အၤသီမှီဖၳ အၤစဴဖူၤ ခၳၤကျူထဲး ထူၤလၲးလှိၤနၲုၤ ရဴ အၤ ထွီထၴၤ။
\v 2 ရဴ အၤ ထွီတှးနှၲုး ဒၲ ဗှီးကၳး ရဴ အၤ ထွီတှးနှၲုး ဒၲ ဗှီး အၤ ကျူမှၲုဒၳၤ အၤကျးမၴးကၳး နၲုၤ။ ထၴူးကျိး ခၳၤပြီးလှိၤ နၴူးခိနၴူးကၴူး လှဴးနၲုၤ သဴၤထွှိးပြှဲၤ အိၤ။ ရဴ ပွှိးလဲးလဲး꤮ နၲုၤ အၤသဲၤထၴၤ ရဴ တၲၤနၤနၲုၤ အၤသဲၤထၴၤ ဆၴူနၴူးဖှၲု။ ရဴ အၤလဲၤ တၤဟၴၤနၲုၤ အၤ မှၴၤဆီးမှၴ ပှၴ မၴူးစၲၤ တၤဟၴၤ အၤ တှဲၤဆွီတှဲၤဆဲး။
\v 3 ဒၲ ဗှီးကၳးနၲုၤ တှဲၤ ဒၲ အၤ အိၤ ဒၲ စဴမၤရူၤ အၤ တှဲၤဆဴးဟး အၤလှဲးနၲုၤ မူထၴူၤ ပှး တၲၤစၲၤ꤮ တိၤ။ ဘူၤစဲၤ စဴမၤရူၤ န သီမှီဖၳ နၲုၤတၲၤဒှၲုး အၤ ခၳၤကျူထဲး ထူၤလၲး လှၴအိၤနူး နၲုၤ အၤ အိၤ ဒၲ ဗှီးနၲုၤ တၲၤဗှီး အၤကၳး ပှး ရဴ အၤ ပြှဲၤမှၴၤတှဲၤဖၳ တၤဟၴၤ ကှံ စဴဘဲးထူၤ စဴမၤရူၤ ပှး။
\v 4 အဲၤသီး ကှံ မူထၴူၤ စဴမၤရူၤ အၤမဲၤသဲၤ ပှး ရဴ အၳး ကှံ ရးအိၤ စဴမၤရူၤ အၤမွှီၤ ဒၲ အဲၤသီး အၤမှးထဲလှိၤ ပှး။
\v 5 မှဴခီ အိၤ ပှး တိၤ အၤခၳၤအၤခၴူး အဲၤသီး လိၤပှး မီၤကဴး တိၤ။ အဲၤသီး လိၤပှး တၤမှဴ အၤတှဲၤလီး တိၤ, မှၴၤတၴးဟၴရဴ ဘူၤစဲၤ စဴမၤရူၤ မၤ မှဟဴ အဲၤသီး အၤတှဲၤလီး ပှး ဟဴ, ရဴ အဲၤသီး ကှံ ပၲ တှဲၤ တၤစှၳပြှဲၤ တၤလှဲၤကြဲ ဖၳ စဴဖူၤ တၤဟၴၤနၲုၤ ပှး။
\p
\v 6 ဖၳနၲုၤထၲုးရဴ တၤနၴဖၳ ဟၴ ဗး န, “ငှိ ယၴးတၤဟၴၤ နၲုၤမၤ ငှိ ဒၲ အၤစဴအၤတှၴၤ ရဴ လှၴသဲလှဲၤ ဇှံအၴၤနှီ နူၤစဴ အဲၤ တၤဟၴၤ။ ဘူၤစဲၤ စဴမၤရူၤ ဒၲ အၤ ဒၴူ ပြှဲၤပြှိၤ တၤဟၴၤ န အၤ သဲစးဆဲး ယၴးတၲၤပြှဲၤနၲုၤ, သူဖၳ အၤ ကှံ ဒၴူလှၲုး ပှၴ ကှၲုး အၤ ပြှဲၤမှၴၤတှဲၤဖၳ သီးတၤဟၴၤ န ညှၴးတူၤတိၤ ပှး တှဲၤ ကှံ မှၴၤကြူ꤮ အၤနှၴ ဖၳတၴး ပှး နၲုၤ ရဴ, အၤ နဴးဟူး ပှၴ ဟဴ အၤ တၤနၴဖၳ ဟဴ။”
\s1 ယၴၤဆၳူ ကှံ ဟူး ပှး အၤရီၤအၤကူး
\p
\v 7 ယၴၤဆၳူ ဟၴ န, “နှီဒး လၤဟူး꤮, ဗး ဟူးလဲ ပှး, ကၤယး ဒၲ အၤ နှီဒး ပြှဲၤပြှိၤငှိ ဒၲ အၤ ဟၴဘဲၤကူး ဒၲ လီၤကၳး ယၴးတၤဟၴၤနၲုၤ, အၤ နှီဘဲၤ တှဲၤဆဴးရီၤ။”
\p
\v 8 ဗး မၤ ခၳးယိးဟၤ။ ဗး မူထၴူၤ နှီဟၲုး လှဴး လှဴး꤮ တှဲၤယၴး တၤဟၴၤ။ ဘီ ဗး မူထၴူၤ နှီဟၲုး ထၲုးဟဴ အၤခဲးနၲုၤ, ဗး ဒငှံၤလှူၤ ဒၲ တၤနၴဖၳ ဒၲ အၤ ဒၴူလှၲုး ဗး တှဲၤယၴး တၤဟၴၤ နၲုၤတၲၤပြှဲၤ အၤ ခးဒှၲုၤဆၴူ, ရဴ ဗး ကှံရှၴ စဴဘဲးထူၤ လၳး။
\v 9 မၤနရဴ အၤ ဟၴ ဗး န, “စဴဘဲး တဲး ဗး တဲးမှၴ, ဗး မၤ ပြှဲၤမှၴၤတှဲၤဖၳ တၲၤပြှဲၤ ဒၲ အၤ သူကှၲုးဒံၤ န နှဲၤ န နှဲၤ ပှၲုဗှူ ပြှဲၤပြှိၤ တၤဟၴၤ, န လှဴး꤮ ကၤယး ဒၲ အၤ စှၳးအၴၤ ငှိ နၲုၤတၤဟၴၤ ဒၲ လီၤ ယၴးတၲၤဘၤ အၤကၳး နၲုၤတၤဟၴၤ ပြဲ။ စဴဘဲး ဒၲ စဴမၤရူၤ နၲုၤ။”
\p
\v 10 ရဴ အၤ ဟၴ ပှိ ဗး န, “ငှိ ဒၲ ပြှဲၤပြှိၤ ဟၴဆိၤ အိၤနှၴၤ ဒၲ လီၤယၴးတၲၤဘၤ အၤကၳး တၤဟၴၤနၲုၤ, ဒဴအှၲုဒဴဘီကူး တဲး အဲၤ တဲးမှၴ နီ꤮, မှၴၤတၴးဟၴရဴ လှဴး꤮ တှဲၤယၴး တၤဟၴၤ ကှံရှၴ ထွှိးထူၤ နၲုၤ အၤဆၲုအၤခဲး ဖံၤထူၤ လး ဟဴ။
\v 11 ကၤယး ဒၲ အၤ မှၴၤတှဲၤသံ တၤဟၴၤနၲုၤ နဴးမှၴၤ ပျၴၤဟူး ပှိ ကှၲုရၴ အဲၤနၲုၤ။ ကၤယးစှၴူး မၳးမှူရီၤစှူ တၤဟၴၤနၲုၤ နဴးမှၴၤ ပျၴၤဟူး ကှၲုရၴ ပှိ အဲၤနၲုၤ။ ကၤယး ဒၲ အၤစဴအၤတှၴၤ တၤဟၴၤနၲုၤ နဴးမှၴၤစဴမှၴၤတှၴၤ ပျၴၤဟူး ပှိ အဲၤနၲုၤ။ ကၤယး ဒၲ အၤ စးဆဲး တၤဟၴၤနၲုၤ နဴးမှၴၤ စးဆဲး ပျၴၤဟူးပှိ အဲၤနၲုၤ။”
\p
\v 12 ယၴၤဆၳူ ဟၴ န, “နှီဒး လၤဟူး꤮, ဗး ဟူးလဲ ပှး, ဗး ကှံ ဖၴူဟူးနှီ တှဲၤစီၤရူၤ အၳး တၤဟၴၤ န တှဲၤမှၴၤနှီခွိကဲၤ တၤဟၴၤ ပှး။ ရဴ အဲၤသီး မှၴၤထၲုးဟဴ ကြူ꤮ အီးတၴးနၲုၤ, ဗး ကှံ ဒၴူလှဴး အဲၤသီး ဖၳ အၤ မှၴၤထၲုး နၲုၤ ပှး။
\v 13 ဗး မၤ လီၤပျဴၤ ခးဆၴူ န လီၤပျဴၤ တၤဒံၤ ဟဴ။ ဗး မၤ အၤရှၴလၲ န အၤနိၤလၲ အၳး ဟဴ။ အၤခးဆၴူ မၤ ဗး ဟဴ, အၤတၤဒံၤ မၤ ဗး ဟဴဟဴ။
\p
\v 14 “စဴမၤရူၤ ကှံ ဆဴးရီၤ ကၤယး ဒၲ အၤ အီၤဆၲုၤပျီး အၤစှၤစွှိၤ နၲုၤတၤဟၴၤ ပှး။ အဲၤသီး ကှံ နှၲုး ဘၤအၴၤ နှီကှၲုး သဴၤသဲၤ ဒၲ အၤ ဒၴူ အၳး သဲထွှိးပြှဲၤ ယၴးနၲုၤ တၤဟၴၤ ပှး။ ထၲုးရဴ အဲၤသီး ကှံ နှၲုး နှီကှၲုး ဒၲ ဗှီး ကၤဒးဒၳၤ နၲုၤတၤဟၴၤ အၤကၳး ပှး။
\v 15 ကၤယး စၲၤကှၲုး အၤခိး တိၤ ပှၴထွှိး ထွီၤ တၤဟၴၤ, ခီးနၴခီးနဴး သရ တၤဟၴၤ, ကၤယး စၲုသံ ပြှဲၤမဴၤပြှဲၤခၳး တၤဟၴၤ, ကၤယး မှၴၤသၴူး ကၤယး တၤဟၴၤ, ကၤယး စဴဘဲး ပြှဲၤဇှိၤ တၤဟၴၤ, လှဴး꤮ ကၤယး ဒၲ အၤ မှိၤ နှီဒၴူ တှဲၤလၤဟိးလၤဟူၤ ရဴ အၤ အိၤထွှိးပြှဲၤ ကြွိးမှၴၤကှၲုး ဖၳနၲုၤ ပွှိး꤮ တၲၤဖှၲု နၲုၤတၤဟၴၤနၲုၤ အၤ ကှံ အိၤ လၤဟူး ဒၲ ဗှီးကျဴး ပှး။
\p
\v 16 “ဗး မၤ ယၴၤဆၳူ။ သူဖၳ ဗး ကှံ ဟၴဆိၤ လှၲုးပှၴ ပြှဲၤဇှံအၴၤတှဲၤပျဴမှၳၤ တၤဟၴၤ န တှဲၤရီၤတှဲၤကူး ယၴးတၤဟၴၤ အၤညၴးနၲုၤ, ဗး သၳးလှူၤ ပှၴ သီး ဗး တၤနၴဖၳ ဟဴ။ ဗး ပှၲုဗှူ ကျွီးလူး မၤ မှဟဴ ခၳးဒၤဗီၤ အၤကျွီးအၤလူး ကၤလှူၤ နၲုၤ တၲၤမှၲုတၲၤစၲၤ ဟဴ။ ဗး မၤ ဆဲၤတှဴရှိၤ ဒၲ အၤ လီးတၤခဲးရၤဆိး နၲုၤတၲၤမၴး ဟဴ။”
\p
\v 17 စဴမၤရူၤ အၤ သဲစးဆဲး န ပြှဲၤခိးမှဲး မဴၤမှၲု ဟၴ န, “ဟူးမဴး လၤဟူး။” လှဴး꤮ ကၤယး ဒၲ အၤ နှီဟၲုး တှဲၤ ယၴးတၤဟၴၤနၲုၤ, နဴးဟၴကှၲုး လၤဟူး အဲၤသီး န, “ဟူးမဴး လၤဟူး။” ရဴ ကၤယး ဒၲ အၤ သဲအိးထၴူး တၤဟၴၤနၲုၤ, ဟူးမဴး, ဟူးဖၴူ အိး ကြး လၤဟူး ထၴူး ထွှိးပြှဲၤယၴး။
\s1 တှဲၤဟၴဘဲၤ ဒၲခၴူး တၤဒံၤ
\p
\v 18 လှဴး꤮ ကၤယး ဒၲ အၤ နှီဟၲုး ငှိ ဒၲ အၳး ဟၴပြှိၤ အိၤနှၴၤ အဲၤ ဒၲ လီၤယၴးတၲၤဘၤ အၤကၳး လှဴး꤮ ပျီး တၤဟၴၤနၲုၤ, ဒၴူရှဴၤဒၴူရှၴူး အိၤနှၴၤ တှးတှၴၤ စဴ လၤဟူး အဲၤသီး န, ကၤယး တၲၤပြှဲၤပြှဲၤ ကီၤ ဆၳၤနှၲုး အဲထူၤလၲ တှဲၤတၲၤစၲၤစၲၤ ဒၲ လီၤယၴးတၲၤဘၤ အၤကၳးနၲုၤ, ကှၴရှကှၴဒွိး, တှဲၤစှၴူးတှဲၤစှံၤ ဒၲ စဴမၤရူၤ ဟၴလှၲုးအိၤ ထၲုးဟဴ အဲၤ ဒၲ လီၤယၴးတၲၤဘၤ အၤကၳး ယၴးတၤဟၴၤနၲုၤ စဴမၤရူၤ ကှံ နဴးခူဘဲၤ အဲၤ ပှး။
\v 19 ကၤယး တၲၤပြှဲၤပြှဲၤ ဒၲ အၤ မှၴၤတှးယိၤကူး တှဲၤတၲၤစၲၤစၲၤ ဒၲ လီၤယၴးတၲၤဘၤ အၤကၳး တၤဟၴၤနၲုၤ, သဴၤထွှိးပြှဲၤ အၤသဲၤ န ဗှီးစးဆဲး ဒၲ အၳး ဟၴလှၲုးအိၤ ဒၲ လီၤယၴးတၲၤဘၤ အၤကၳး ယၴးနၲုၤ စဴမၤရူၤ ကှံ ဖၴူ တၤဖးကူး န လၳး ပှး။ အၤ အၴၤနဴပှး သဴၤထွှိးပြှဲၤ အၤသဲၤ တိၤ။ အၤ နှၲုးနဴ ပှး ဒၲ ဗှီးစးဆဲး အၤကၳး တိၤ။
\p
\v 20 ကၤယး ဒၲ အၤ ခူအၤသဲ န လှဴး꤮ တှဲၤရီၤတှဲၤကူး ယၴးတၤဟၴၤ တၲၤပြှဲၤနၲုၤ, အၤ ဟၴ န, “အဴၤ, ဗး ကှံ ဟူးလဲ ပှး,” အၤမၴၤ, ကၲ꤮ ဘူၤစဲၤ ယၴၤဆၳူခြီ, ဟူးမဴး တဲး꤮။
\p
\v 21 ဘူၤစဲၤ ယၴၤဆၳူခြီ အၤဘွီဒၳၤ အၤတၤရၴူးထၳး ကှံ အိၤကှၲုးဒံၤ န စဴမၤရူၤ အၤကၤယး ပွှိး꤮ တၲၤပြှဲၤ နီ꤮။ အၤမၴၤ။
